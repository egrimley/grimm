<!DOCTYPE html PUBLIC "-//W3C//DTD XHTML 1.0 Strict//EN"
 "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="eo" xml:lang="eo">
<head>
<meta http-equiv="Content-Type" content="text/html; charset=UTF-8"/>
<title>Elektitaj fabeloj (1906)</title>
<style type="text/css">

html {
    line-height: 1.6;
    max-width: 48em;
    margin-left: auto;
    margin-right: auto;
}
body {
    margin-left: 10%;
    margin-right: 10%;
}

h1 { text-align: center; }
h2 { text-align: center; }
.centro { text-align: center; }
.piednoto { font-size: smaller; }
.subskribo { text-align: right; margin-right: 6em; font-weight: bold; }
.vers { margin-left: 6em; }

</style>
</head>
<body>

<h1>Elektitaj fabeloj de Fratoj Grimm</h1>

<p>Ĉi tiu dosiero prezentas laŭeble precizan transskribon de la libro <i>Elektitaj fabeloj</i> de Fratoj Grimm, traduko de Kabe eldonita en 1906. Por faciligi komparon kun la presita teksto, la HTML-fonto havas la originalajn paĝnumerojn kaj liniojn. Se vi trovos diferencon inter la originalo kaj ĉi tiu transskribo, bonvolu atentigi min.</p>

<p>Se vi volas scii pri la historio de ĉi tiu dokumento kaj komprenas pri Git:<br/>
<code>git clone <a href="https://github.com/egrimley/grimm">https://github.com/egrimley/grimm.git</a></code></p>

<p>Notoj pri la transskribo:</p>

<ul>

<li>Mi uzis skanaĵon, kiun mi mem faris, kelkajn jarojn pli frue. En tiu skanaĵo kelkaj frazfinaj punktoj estas tute ne videblaj, sed oni povas dedukti ilin per la sintakso, per la sekva majusklo, kaj, plej grave, per la pli granda spaco inter la koncernaj vortoj. Mi suspektas, ke la skanilo forigis la punktojn, kaj tial mi aldonis ilin en la transskribo. Se punkto povas tiel malaperi, eble io alia malaperis, sed neniun alian signon mi aldonis sen tio, ke mi vidis almenaŭ parton de ĝi.</li>

<li>Escepte ĉe fino de linio, dividsigno apenaŭ estas uzata en la teksto. Tial estas facile interpreti dividsignon ĉe fino de linio: mi forigis ĝin, escepte ĉe „tag- kaj vespermanĝo“, „gruk-ru“ kaj „Knabo-Fingro“. En la HTML-fonto eblas vidi, kie vortoj estis rompitaj inter linioj.</li>

</ul>

<p>Notoj pri la originalo:</p>

<ul>

<li>La kolekto <i>Kinder- und Hausmärchen</i> aperis en la germana en sep eldonoj de 1812 ĝis 1857. Supozeble aperis pluraj pliaj germanaj eldonoj inter 1857 kaj 1906 kaj multaj tradukoj. Mi divenas, ke Kabe uzis tekston similan al la germana teksto de 1857. Tiun tekston mi plej ofte konsultis, kiam mi volis kompari specifan lokon. Mi ne komparis sisteme.</li>

<li>La originalo estas plejparte en kutima germana lingvo, sed kun kelkaj dialektaĵoj. Tamen, la originalo de <i>Fiŝkaptisto kaj lia edzino</i> estas en malaltgermana.</li>

</ul>

<p>Notoj pri interpunkcio kaj spacetoj:</p>

<ul>

<li>La teksto uzas tre longajn alineojn, same kiel la germana originalo.</li>

<li>En unu loko estas „tie-ĉi“, sed supozeble senintence, ĉar en kvar lokoj estas „tie ĉi“ kun spaceto.</li>

<li>Kelkaj citiloj mankas, kaj ŝajne ankaŭ kelkaj haltostrekoj, kiuj normale aperas ĉe citado. Ne estas evidente, ĉu la uzado de komo antaŭ haltostreko sekvas ian regulon. Ankaŭ la interpunkcio ĉe ferma citilo kelkloke ŝajnas kaprica.</li>

<li>Aperas „dek ok“, sed ankaŭ „dekkvar“; „dekdua“, sed ankaŭ „dek unua“. (En la Fundamento estas „dek du“, sed la formo „dekdu“ aperis en almenaŭ du titoloj de Esperantaj libroj!)</li>

<li>La artikolo aperas sen vokalo multe pli ofte ol hodiaŭ estas kutime en prozo. En tri lokoj mankas spaceto post <i>l’</i>.</li>

<li>En ĉirkaŭ 20 aliaj lokoj estas ŝajna eraro pri interpunkcio, ekzemple mankanta komo aŭ punkto anstataŭ demandosigno.</li>

</ul>

<p>Notoj ĉefe pri vortelekto:</p>

<ul>

<li>Uziĝas <i>sapon-</i> por <i>sap-</i>: en tri lokoj.</li>

<li>Uziĝas <i>fornik-</i> por <i>formik-</i>: en du lokoj. Tio eble estas preseraro, speciale ĉar la literoj <i>m</i> kaj <i>n</i> estas konfuzitaj ankaŭ en aliaj lokoj.</li>

<li>Uziĝas <i>kamerad-</i> por <i>kamarad-</i>. (En la germana estas <i>Kamerad</i>.)</li>

<li>Uziĝas <i>talar-</i> por <i>taler-</i>. La tiama germana vorto estis <i>Thaler</i> (nun pli ofte <i>Taler</i>), kaj en la plej multaj lingvoj estas simile, sed la pola havas la formon <i>talar</i>. Eble Kabe volis eviti la finaĵon <i>-ero</i>.</li>

<li>La vorto <i>guĝono</i> estas glosita per tradukoj en ses lingvoj (la itala kaj pola tradukoj estu <i>ghiozzo</i> kaj <i>kiełb</i>). Temas pri <i>gobio</i>; tiu vorto, kaj ne <i>guĝono</i>, troviĝas en <i>Vortaro de Esperanto</i> (1910).</li>

<li>En la germana originalo de <i>Neĝulino</i> kvarfoje temas pri „pulmoj kaj hepato“ („Lunge und Leber“); en la traduko estas trifoje „pulmoj kaj koro“ kaj nur la kvaran fojon „pulmoj kaj hepato“.</li>

<li>La vorto <i>kilo</i> surprizas en „fidela Johano, kiu sidis ĉe la kilo kaj ludis instrumenton“, speciale ĉar la germana teksto (1857) havas: „als er vorn auf dem Schiffe saß und Musik machte“ („kiam li sidis antaŭe sur la ŝipo kaj faris muzikon“).</li>

<li><i>Theuerung</i> estas tradukita per <i>malkareco</i> anstataŭ per <i>kareco</i>.</li>

<li>La verbo <i>dungi</i> uziĝas refleksive, ekzemple: „la filo sin dungis en muelejo“.</li>

<li>Uziĝas la vortoj <i>reĝido</i> kaj <i>reĝidino</i>, sed ankaŭ la vortoj <i>princidino</i> (tiel) kaj <i>princo</i>. Tiel la traduko spegulas malsamajn vortojn en la originalo: <i>Königskind</i>, <i>Königstochter</i>, <i>Prinzessin</i> kaj <i>Prins</i> (tiel, ĉar malaltgermane).</li>

<li>En la rakonto <i>Ora birdo</i> la vulpo dufoje estas „lupo“.</li>

<li>En du lokoj estas <i>flugilo</i> anstataŭ <i>plumo</i>. Ambaŭ vortoj estas ĝuste uzataj en aliaj lokoj.</li>

<li>En du lokoj estas <i>arbaro</i> anstataŭ <i>arbo</i>.</li>

<li>En unu loko aperas <i>bindis</i> anstataŭ <i>ligis</i>. Tio ŝajnas akcidenta kopio de la germana vorto.</li>

<li>En pluraj lokoj <i>fingro</i> signifas piedfingron.</li>

<li>Kelkaj arkaikaj vortoj: <i>dunaskito, monarĥo, ostcerbo, rezultato</i>.</li>

<li>Kelkaj aliaj nekutimaj vortoj: <i>abecelibro, regni, unun</i>.</li>

</ul>

<p>Notoj ĉefe pri gramatiko:</p>

<ul>

<li>La vorto <i>ankaŭ</i> ofte ne estas metita tiel, kiel oni hodiaŭ farus laŭ pli strikta regulo.</li>

<li>Post citaĵo la pronomo (preskaŭ) ĉiam sekvas la verbon en „diris li“ kaj similaj esprimoj.</li>

<li>Uziĝas „antaŭ kiam“ anstataŭ „antaŭ ol“.</li>

<li>En kelkaj lokoj uziĝas <i>ekster</i> anstataŭ <i>krom</i>.</li>

<li>En kelkaj lokoj troviĝas akuzativo, kie oni atendus perverban priskribon sen akuzativo, ekzemple: „trovis la grandegulojn dronantajn“.</li>

<li>La prefikso <i>ek-</i> estas tre multe uzata.</li>

<li>En kelkaj lokoj uziĝas akuzativo anstataŭ la prepozicio <i>al</i>: „la forveturo foiron“; „la ĉevalon, kiun la reĝo estis rajdonta palacon“.</li>

<li>Uziĝas <i>de</i> anstataŭ <i>pro</i> en „de ĝojo“, „de timo“, kaj simile.</li>

<li>Kelkloke aperas „la ambaŭ“ anstataŭ „ambaŭ“.</li>

<li>En kelkaj lokoj aperas „ne devi“ anstataŭ „devi ne“, ekzemple: „dum sep jaroj vi ne devos vin lavi“. En alia loko „ne devis“ havas sian atenditan sencon: „li ne devis mortigi ŝin“.</li>

<li>En ĉirkaŭ 75 lokoj ia eraro trafis grupeton da apudaj signoj. Kelkaj el ili povus esti gramatikaj eraroj, sed la eraroj ne ŝajnas pli oftaj en gramatike komplikaj situacioj, do pli verŝajne temas pri skrib-, leg- aŭ kompost-eraroj. Nur unu lokon mi trovis, kie oni forte suspektas forgesitan akuzativon: „Oni devis venigi ankoraŭ sep mil veturiloj ŝarĝitaj per oro“. En ok lokoj aperas malĝusta pronomo, do oni povas suspekti, ke en kelkaj el tiuj lokoj temas pri traduk-, ne pres-eraro.</li>

</ul>

<p><i>Edmund Grimley Evans</i><br/>
2020-09-16</p>

<hr/>

<div class="centro">
<p>Elektitaj Fabeloj</p>
<p>de</p>
<p>Fratoj Grimm</p>

<p>tradukis el la germana lingvo</p>

<p>D<sup>ro</sup> Kabe.</p>

<p>Germanujo: Esperanto Verlag Möller &amp; Borel, Berlin S.</p>
</div>

<pre>
Anglujo:   „Review of Reviews“, London
Danujo:    Andr.-Fred. Höst &amp; Sön, Kjobenhavn.
Francujo:  Hachette et Cie, Paris.
Hispanujo: J. Espasa, Barcelona.
Italujo:   Raffaello Giusti, Livorno.
Polujo:    M. Arct, Warszawa.
Svedujo:   Esperanto Förening, Stockholm.
</pre>

<h2>Tabelo de enhavo.</h2>

<pre>
                                                    paĝo
Antaŭparolo                                            1

                       <b>Fabeloj:</b>

Lupo kaj sep kapridoj                                  5
Reĝo rano aŭ fera Henriko                              8
Feliĉa Joĉjo                                          12
Joĉjo kaj Margenjo                                    18
Neĝulino                                              27
Ora birdo                                             37
Fiŝkaptisto kaj lia edzino                            45
Tablo „kovru vin“, orazeno kaj bastono el sako        54
Fabelo pri unu, kiu migris por ekkoni la timon        65
Du fratoj                                             76
Cindrulino                                            99
Fidela Johano                                        107
Kuraĝa tajloreto                                     116
Maljunulino Holle                                    125
Bremenaj muzikistoj                                  129
Tri oraj haroj de l’ diablo                          133
Knabo-Fingro                                         141
Sesope oni trairas la tutan mondon                   148
Maljuna avo kaj nepo                                 154
Kamerado Gaja                                        155
Doktoro Ĉioscia                                      166
Ursa Felo                                            169
Tri fratoj                                           175
Steloj talaroj                                       177
Neĝulino kaj Rozulino                                178
La longeco de l’ vivo                                185
Senditoj de l’ morto                                 187
Paŝtistino de anseroj apud puto                      189
</pre>

<!-- paĝo 1 -->

<h2>Antaŭparolo de l’ tradukinto.</h2>

<p>La patrujo de la fabelo estas la oriento; la
nacia karaktero kaj maniero de l’ vivado de la
orientaj popoloj estas la kaŭzo de l’ fakto, ke
ankoraŭ hodiaŭ la verkado de fabeloj estas tie
tre alte ŝatata. Longe oni opiniis erare, ke la
fabelo venis en la okcidentajn landojn nur post
la krucmilitoj; en la realeco oni trovas fabelojn
jam ĉe la antikvaj popoloj (Plato „La ringo de
Gigas“). La unuaj kolektoj de fabeloj aperis en
Italujo (en la deksesa jarcento — straparola
„Tredeci piacevoli notti“; en la deksepa —
Giambattista Basile „Pentamerone“). En Franc<!--
-->ujo en la fino de la deksepa jarcento aperis la
tutmonde konataj fabeloj de Perrault (Contes de
la mère l’Oye) kaj la traduko de Galland de
„Mil kaj unu nokto“ — la fama kolekto de
arabaj fabeloj. Similaj kolektoj ekzistas en ĉiuj
lingvoj de la civilizita mondo, sed la plej fama
en la tutmonda literaturo estas la verko de
fratoj Grimm: „Kinder- und Hausmärchen“
(„Infanaj kaj hejmaj fabeloj“), eldonita en la
jaroj 1812—1813. La ĉefa merito de fratoj
Grimm estas unue, ke ili sukcesis kolekti tiel
grandan nombron da fabeloj, kaj due ke ili
efektive <i>kolektis</i> ilin: kun respekta pietismo
ili skribis tion, kion ili aŭdis de popolaj rakont<!--
[paĝo 2]
-->antoj, ŝanĝante nenion, eĉ konservante iafoje
la popolan dialekton. Ke la fabeloj estis efektive
kolektitaj de fratoj Grimm kaj <i>diktitaj</i> de
kamparaj rakontantoj, — tion plej bone montras
la sekvanta fragmento el la antaŭparolo de fratoj
Grimm:</p>

<p>„Ni havis la feliĉon koni en la vilaĝo
Niederzwehrn, proksime de Cassel, kamparaninon,
al kiu ni ŝuldas la plej belajn rakontojn de nia
dua volumo. Ŝi estis edzino de bestedukanto:
ŝi estis ankoraŭ plena de vigleco kaj ne havis
pli ol kvindek jarojn. Ŝi konservis bonege en
sia memoro ĉiujn malnovajn legendojn kaj cer<!--
-->tigis, ke ĉi tiun kapablon posedas ne ĉiu kaj ke
multaj ne povas ilin memori. Ŝi rakontadis
nerapide, sen ŝanceliĝo, kun grandega plezuro;
se oni petis, ŝi ripetis la rakontojn sufiĉe mal<!--
-->rapide, por ke oni povu skribi post ŝia diktado.
Multajn el niaj fabeloj ni notis tiamaniere vorton
post vorto. Tiuj, kiuj opinias, ke la tradicioj
rapide malaperas kaj ke la malzorgo kun kiu
oni komunikas ilin malhelpas longan daŭradon
de ili, estus ekkonintaj sian eraron aŭskultante
nian rakontantinon: tiel ŝi konservis ĉiam la
samajn esprimojn kaj zorgis ilian precizecon.“</p>

<p>La rakontoj de fratoj Grimm, kiel ĝenerale
ĉiuj fabeloj, plej multe plaĉas al infanaj legantoj;
ĉi tiu fakto estas facile klarigebla: dank’ al ilia
naiva kredo kaj impreŝiĝemo la infanoj ne sole
legas la rakontojn, sed <i>vivas</i> kun la herooj de
la fabeloj. Ĉu en nia infaneco ni ne ploris la
senvivan Neĝulinon kaj ne gardis kun la strigo,
kolombo kaj korvo ŝian ĉerkon? Ĉu ni ne ĝojis
kun la fidela Henriko pro la liberiĝo de la reĝo
rano kaj ĉu ankaŭ de nia malgranda koro ne
falis la tri feraj ringoj unu post la alia? Ĉu ne
<!-- paĝo 3 -->
indignigis nin la nesatigebla postulemo de la
edzino de l’ fiŝkaptisto, al kiu ne sufiĉis eĉ la
papa trono, kaj ĉu ni ne estis kontentaj, kiam
ŝi devis ree loĝi en sia budo? Ĉu ni ne tremis,
ke la lupo trovos la kapridon, kiu sin kaŝis en
la horloĝo kaj ĉu ni ne ridis la punitan san<!--
-->gavidan beston, ripetante ĝiajn plendojn:</p>

<p class="vers">„Ah, en ventro kia pezo!<br/>
Sentas ŝtonojn mi en mezo:<br/>
La kapridojn mi ja manĝis,<br/>
Kiu ilin tie ŝanĝis?“</p>

<p>Sed ne sole la infanoj legas kun plezuro la
Grimm’ajn fabelojn, ankaŭ la maturaj homoj
ŝatas ilin: unuj kiel simplan, facilan legaĵon, kiu
agrable ripozigas la cerbon, aliaj kiel materialon
por folkloraj studoj, fine la maljunuloj — por
veki la rememorojn kaj per la penso ree travivi
la antaŭ longe pasintan infanecon.</p>

<p>Varsovio, junio 1906.</p>

<p class="subskribo">Kabe.</p>

<!-- paĝo 4 -->

<!-- paĝo 5 -->

<h2>Lupo kaj sep kapridoj.</h2>

<p>Estis iam maljuna kaprino, kiu havis sep
idojn kaj amis ilin, kiel ĉiu patrino amas siajn
infanojn. Foje ŝi volis iri en la arbaron por
alporti nutraĵon. Ŝi alvokis ĉiujn sep kaj diris:
„Karaj infanoj, mi iras en la arbaron, gardu vin
bone kontraŭ la lupo; ne enlasu ĝin, ĉar alie ĝi
manĝos vin kun haŭto kaj haroj. La fripono
ofte aliformigas sin, sed vi tuj rekonos ĝin per
ĝiaj nigraj piedoj kaj ĝia raŭka voĉo.“ La
kapridoj diris: „Kara patrinjo, vi povas trankvile
foriri, ni estos singardaj.“ La patrino ekblekis
kaj foriris.</p>

<p>Baldaŭ iu ekfrapis la pordon kaj ekkriis:
„Malfermu, karaj infanoj, via panjo alportis ion
por ĉiu.“ Sed la kapridoj rekonis la lupon per
la raŭka voĉo: „Ni ne malfermos — ekkriis
ili — vi ne estas nia patrino, ŝi havas delikatan
voĉon, kaj la via estas raŭka, vi estas la lupo!“
La lupo iris en butikon kaj aĉetis grandan pecon
da kreto. Ĝi manĝis ĝin kaj ĝia voĉo fariĝis
delikata. Ĝi revenis, frapis la pordon kaj ekkriis:
„Malfermu karaj infanoj, via patrino alportis ion
por ĉiu.“ Sed ĉar la lupo metis sian nigran
piedon en la fenestron, la infanoj rekonis ĝin
kaj diris: „Ni ne malfermos, nia patrino ne havas
nigrajn piedojn, kiel vi: vi estas la lupo.“ La
lupo kuris al bakisto kaj diris: „Mi dolorigis
mian piedon, ŝmiru ĝin per pasto.“ Kiam la
<!-- paĝo 6 -->
bakisto faris tion, la lupo kuris al la muelisto
kaj diris: „Ŝutu blankan farunon sur mian piedon.“
La muelisto pensis: „Ĝi volas iun trompi“ —
kaj rifuzis, sed la lupo diris: „Se vi ĝin ne faros,
mi manĝos vin.“ La muelisto ektimis kaj
blankigis ĝian piedon. Tiaj estas la homoj!</p>

<p>La fripono iris trian fojon al la pordo, frapis
ĝin kaj diris: „Malfermu, infanoj, jen revenis
via kara patrinjo kaj alportis al ĉiu ion el la
arbaro.“ La kapridoj ekkriis: „Antaŭe montru
vian piedon, ni volas vidi, ĉu vi estas nia kara
panjo.“ La lupo metis la piedon en la fenestron.
Kiam la kapridoj vidis, ke ĝi estas blanka, ili
kredis al ĉio, kion la lupo diris, kaj malfermis
la pordon. Sed tiu kiu eniris, estis la lupo. Ili
ektimis kaj volis sin kaŝi. Unu saltis sub la
tablon, dua en la liton, tria en la fornon, kvara
en la kuirejon, kvina en la ŝrankon, sesa sub la
lavujon, sepa en la keston de l’ horloĝo. Sed
la lupo trovis ĉiujn kaj sen longaj konsideroj
englutis ĉiujn unu post la alia; li ne trovis nur
la plej junan, kiu sin kaŝis en la keston de
l’ horloĝo. La lupo satmanĝis, foriris, kuŝiĝis
sur verda herbaĵo sub arbo kaj ekdormis.</p>

<p>Baldaŭ la kaprino revenis el la arbaro.
Kion ŝi ekvidis! La pordo estis larĝe malfermita,
la lavujo dispecigita, la kusenoj kaj la kovrilo
estis eltiritaj el la lito. Ŝi serĉis la infanojn,
sed nenie trovis ilin. Ŝi vokis ilin unu post la
alia per la nomo, sed neniu respondis. Fine
kiam ŝi vokis la plej junan, eksonis delikata
voĉo: „Kara patrino, mi sidas en la horloĝo.“
Ŝi eltiris ĝin kaj ĝi rakontis, ke la lupo venis
kaj manĝis ĉiujn aliajn. Oni povas imagi, kiel
ŝi ploris siajn malfeliĉajn infanojn.</p>

<p>Fine ŝi eliris kun sia ĉagreno el la domo,
<!-- paĝo 7 -->
kaj la plej juna kaprino sekvis ŝin. Kiam ŝi
venis sur la herbejon, tie kuŝis la lupo sub
arbo kaj ronkis tiel, ke la branĉoj tremis. Ŝi
rigardis ĝin de ĉiuj flankoj kaj vidis, ke io
moviĝas kaj tremas en ĝia ventro. „Dio mia
— pensis ŝi — ĉu miaj infanoj, kiujn ĝi englutis
por vespermanĝo, vivas ankoraŭ?“ La kaprideto
devis kuri hejmen kaj alporti tondilon, kudrilon
kaj fadenojn. Apenaŭ ŝi ektranĉis la ventregon
de l’ monstro, unu kaprido jam etendis la kapon
eksteren, kaj kiam ŝi daŭrigis tranĉi, ĉiuj ses
elsaltis unu post alia. Ĉiuj estis sendifektaj, ĉar
la avida monstro englutis ilin vivantajn. Granda
estis la ĝojo! Ili karesis la amatan patrinon kaj
dancis, kiel la tajloro, kiu festas edziĝon. La
kaprino diris: „Iru serĉi ŝtonojn, ni plenigos per
ili la ventron de l’ sendia besto, dum ĝi dor<!--
-->mas.“ La kapridoj rapide, rapide altrenis
ŝtonojn kaj ŝovis ilin en la ventron de la lupo.
La patrino senprokraste kunkudris ĝin; la lupo
nenion sentis, eĉ ne moviĝis.</p>

<p>Kiam la fripono fine satdormis, ĝi leviĝis,
kaj ĉar la ŝtonoj kaŭzis al ĝi grandan soifon,
ĝi ekiris al la puto: la ŝtonoj ruliĝis kaj bruis
en ĝia ventro. La lupo ekkriis:</p>

<p class="vers">„Oh, en ventro kia pezo,<br/>
Sentas ŝtonojn mi en mezo.<br/>
La kapridojn mi ja manĝis,<br/>
Kiu ilin tie ŝanĝis?“</p>

<p>Ĝi venis al la puto kaj kliniĝis al la akvo
por trinki. La pezaj ŝtonoj entiris ĝin en la
akvon kaj ĝi dronis. Kiam la sep kapridoj tion
vidis, ili alkuris, kriante: „La lupo mortis! la
lupo mortis“ — kaj de ĝojo dancis ĉirkaŭ la
puto.</p>

<!-- paĝo 8 -->

<h2>Reĝo rano aŭ fera Henriko.</h2>

<p>En la tempo jam de longe pasinta, kiam
efikis ankoraŭ la sorĉado, vivis reĝo. Ĉiuj liaj
filinoj estis belaj, sed la plej juna estis tiel bela,
ke eĉ la suno, kiu ja vidis multon, miris, kiam
ĝi rigardis ŝian vizaĝon. Proksime de la kastelo
de l’ reĝo staris granda, malluma arbaro, kaj en
la arbaro sub maljuna tilio estis puto. Se la
tago estis tre varmega, la reĝidino iris en la
arbaron kaj sidiĝis sur la rando de l’ malvarma
puto, kaj se ŝi enuis, ŝi prenis oran globon, ĵetis
alten kaj kaptis; tio estis ŝia plej amata ludo.</p>

<p>Foje la ora globo falis ne en la etenditan
manon de l’ reĝa filino, sed teren kaj ruliĝis
rekte en la akvon. La knabino sekvis ĝin per
la okuloj, sed la globo malaperis, kaj la puto
estis tiel profunda, ke oni ne povis vidi la
fundon. Ekploris la reĝidino, ploris pli kaj pli
laŭte, sed ne povis konsoliĝi. Kiam ŝi tiel
ĉagreniĝis, iu diris al ŝi: „Kio estas al vi, reĝa
filino? Vi tiel krias, ke ŝtono ekkompatus vin.“
La reĝidino ĉirkaŭrigardis, de kie venas la voĉo,
fine ŝi ekvidis ranon, kies malbela kapo elstaris
el la akvo. „Ah, ĝi estas vi, maljuna kotulo
— diris ŝi — mi ploras mian oran globon, kiu
falis en la akvon.“ — „Trankviliĝu kaj ne ploru
— respondis la rano — mi ĝin trovos, sed kion
mi ricevos, se mi redonos al vi la ludilon?“ —
„Ĉion, kion vi deziros, kara rano — diris ŝi —
miajn vestojn, perlojn kaj multekostajn ŝtonojn,
<!-- paĝo 9 -->
eĉ la oran kronon, kiun mi portas.“ La rano
respondis: „Mi ne deziras viajn vestojn, perlojn,
ŝtonojn multekostajn, nek vian oran kronon; sed
se vi ekamos min kaj mi fariĝos via amikino
kaj ludkunulo, se vi konsentos, ke mi sidu apud
vi ĉe la tablo, manĝu el via ora telereto, trinku
el via pokaleto kaj dormu en via lito: se vi
tion promesos al mi, mi malleviĝos ĝis la fundo
kaj alportos la globon.“ — „Jes, jes — diris ŝi
— mi promesas al vi ĉion, kion vi volas, se nur
vi reportos al mi la globon“. Sed ŝi pensis:
„Kion babilas la malsaĝa rano! Ĝi ja sidas en
la akvo kun siaj egaluloj kaj kvakas, sed ĝi ne
povas esti kunulo de l’ homo.“</p>

<p>La rano, ricevinte la promeson, subakviĝis
kaj post momento elnaĝis kun la globo en la
buŝo kaj ĵetis la ludilon sur la herbon. La
reĝidino, ekvidinte la globon, ekĝojis, levis ĝin
kaj forkuris. „Atendu, atendu — kriis la rano
— kunprenu min, mi ne povas kuri, kiel vi.“
Kion helpis al ĝi, ke ĝi kriis sian kvak kvak
tiel laŭte, kiel ĝi povis! La reĝidino tute ne
atentis, rapidis hejmen kaj baldaŭ forgesis la
mizeran ranon, kiu devis reveni en sian puton.</p>

<p>En la sekvinta tago kiam la reĝa filino
sidis kun ĉiuj korteganoj ĉe la tablo kaj manĝis
el sia ora telereto, iu surrampis klak klak la
marmoran ŝtuparon, kaj atinginte la supron,
frapis la pordon kaj ekkriis: „Reĝidino plej juna,
malfermu al mi!“ Ŝi ekkuris por vidi, kiu estas
ekstere; ŝi malfermis: jen sidas la rano. Ŝi
rapide brufermis la pordon kaj time sidiĝis ree
ĉe la tablo. La reĝo bone vidis, ke ŝia koro
forte batas, kaj diris: „Infano mia, kion vi timas,
ĉu post la pordo grandegulo staras kaj volas
forkapti vin?“ — „Ne, ne — respondis ŝi — ne
<!-- paĝo 10 -->
grandegulo, sed abomena rano“. — „Kion ĝi
volas de vi?“ — „Ah, kara patro, kiam mi
hieraŭ sidis en la arbaro ĉe la puto kaj ludis,
mia ora globo falis en la akvon, kaj ĉar mi
ploris kaj larmis, la rano alportis ĝin al mi. Mi
promesis, ke ĝi estos mia kunulo, ĉar ĝi nepre
postulis tion. Mi tute ne pensis, ke ĝi povas veni
el sia akvo. Nun ĝi estas post la pordo kaj volas
eniri al mi.“ Dume oni ree ekfrapis kaj vokis:</p>

<p class="vers">„Reĝidino juna,<br/>
Malfermu al mi!<br/>
Ĉu vi jam forgesis,<br/>
Kion hieraŭ, ĉe l’ malvarma puto<br/>
Diris vi al mi?<br/>
Reĝidino juna<br/>
Malfermu al mi!“</p>

<p>La reĝo diris: „Vi devas plenumi la pro<!--
-->meson; iru, mafermu al ĝi.“ — Ŝi iris kaj mal<!--
-->fermis la pordon; la rano ensaltis kaj sekvis
ŝiajn paŝojn ĝis ŝia seĝo. Tie ĝi haltis kaj
diris: „Levu min sur vian seĝon.“ La knabino
ŝanĉeliĝis, ĝis fine la patro ordonis tion fari.
Kiam la rano estis sur la seĝo, ĝi volis sur la
tablon, kaj kiam ĝi jam estis tie, ĝi diris: „Nun
alŝovu al mi vian oran telereton, ni kune manĝos.“
Ŝi faris tion, sed ĉiu povis vidi, ke nevolonte.
La rano manĝis kun apetito, al ŝi preskaŭ ĉiu
peco haltis en la gorĝo. Fine ĝi diris: „Mi sat<!--
-->manĝis kaj estas laca, nun portu min en vian
ĉambreton, preparu vian silkan liteton, ni
kuŝiĝos dormi.“ La reĝidino ekploris; ŝi timis la
malvarman ranon, kiun ŝi ne kuraĝis eĉ ektuŝi
kaj kiu nun volis dormi en ŝia bela, pura lito.
Sed la reĝo ekkoleris kaj diris: „Vi ne devas
malestimi tiun, kiu helpis vin en malfeliĉo.“ La
reĝidino prenis la ranon per du fingroj, portis
ĝin supren kaj metis en angulon. Sed kiam ŝi
<!-- paĝo 11 -->
kuŝis en la lito, la rano alrampis kaj diris: „Mi
estas laca, mi volas dormi kiel vi. Levu min,
ĉar alie mi diros al via patro.“ La reĝa filino
ekkoleris, ŝi kaptis la ranon kaj ĵetis ĝin per
ĉiuj fortoj al la muro: „Nun vi ĝuos ripozon,
abomena rano.“</p>

<p>Sed kiam ĝi falis teren, ĝi ne estis plu
rano, sed reĝido kun belaj, gajaj okuloj. Laŭ
la volo de ŝia patro li fariĝis ŝia kunulo kaj
edzo. Li rakontis al ŝi, ke malbona sorĉistino
faris lin rano, ke ŝi sola povis savi lin kaj ke
morgaŭ ili kune veturos en lian regnon. Poste
ili ekdormis kaj en la sekvinta mateno la suno
vekis ilin. Antaŭ la pordo jam staris kaleŝo, al
kiu estis jungitaj ok blankaj ĉevaloj kun strutaj
plumoj sur la kapo kaj en oraj katenoj. Mal<!--
-->antaŭe staris la servisto de l’ juna reĝo — la
fidela Henriko. La fidela Henriko tiel ĉagreniĝis,
kiam lian sinjoron oni sorĉis rano, ke li ĉirkaŭis
sian koron per tri feraj ringegoj, por ke ĝi ne
krevu de doloro kaj malĝojo. Henriko helpis la
paron sidiĝi en la kaleŝon; li mem stariĝis mal<!--
-->antaŭe kaj ĝoje rigardis la savitan sinjoron.
Post iom da tempo la reĝo ekaŭdis post si
krakon, kvazaŭ io rompiĝis. Li rigardis posten:</p>

<p class="vers">„Veturilo nia krevas!“ —<br/>
„Trankviligi vin mi devas;<br/>
Falis ring’ de mia koro,<br/>
Kiun premis la doloro,<br/>
Kiam vi en puto restis<br/>
Kaj vi tie rano estis.“</p>

<p>Ankoraŭ duan kaj trian fojon io ekkrakis
dum la vojaĝo, kaj la reĝa filo pensis, ke la
kaleŝo rompiĝis, sed tio estis la ringegoj, kiuj
defalis de l’ koro de fidela Henriko, ĉar lia
sinjoro estis savita kaj feliĉa.</p>

<!-- paĝo 12 -->

<h2>Feliĉa Joĉjo.</h2>

<p>Joĉjo, servinte sep jarojn ĉe sia sinjoro,
diris: „Sinjoro, mi volus reveni al mia patrino,
sufiĉe jam mi servis ĉe vi, donu al mi mian
salajron“. La sinjoro respondis: „Vi servis al
mi fidele kaj honeste. Kia ago, tia pago“ kaj
donis al li pecon da oro tiel grandan, kiel lia
kapo. Joĉjo eltiris el la poŝo tukon, envolvis
la oron, metis ĝin sur la ŝultrojn kaj ekiris
hejmen. Kiam li iris sur la vojo kaj ĉiam metis
unu piedon antaŭ la alia, li ekvidis rajdanton
freŝan kaj gajan sur vigla ĉevalo. „Ah, bona
afero estas la rajdado — diris Joĉjo tute laŭte.
— Oni sidas kvazaŭ sur seĝo, ne faletas sur
ŝtono, ŝparas la ŝuojn kaj senpene vojaĝas.“ La
rajdanto, aŭdinte tion, haltis kaj ekkriis: „Kial
vi piediras, Joĉjo?“ — „Mi estas devigata. Jen
mi portas pecon hejmen: ĝi estas oro, ĝi
premegas miajn ŝultrojn kaj mi ne povas levi
la kapon.“ — „Ĉu vi scias? — diris la rajdanto
— ni interŝanĝu: mi donos al vi mian ĉevalon,
kaj vi donu al mi la pecon.“ — „Tre volonte
— diris Joĉjo — sed mi avertas vin, ke vi
treniĝos kun la ŝarĝo.“ La rajdanto desaltis de
l’ ĉevalo, prenis la oron, helpis Joĉjon sidiĝi,
donis al li la kondukilojn en la manojn kaj diris:
„Se vi volos rajdi rapide, klaku per la lango kaj
kriu hop hop!“</p>

<!-- paĝo 13 -->

<p>Joĉjo estis tre fiera, ke li sidas sur la ĉevalo
kaj rajdas kvazaŭ sinjoro. Post momento li
ekpensis, ke li povas rajdi pli rapide. Li
ekklakis per la lango kaj kriis hop hop! La
ĉevalo ektrotis rapide, post kelkaj saltoj deĵetis
sian rajdanton en foson, kiu apartigis la kampon
de la vojo. La ĉevalo estus forkurinta, sed feliĉe
kaptis ĝin kamparano, kiu sur la sama vojo
kondukis bovinon. Joĉjo pene levis de l’ tero
siajn dolorajn membrojn kaj stariĝis ree sur la
piedoj. Li estis kolera kaj ekkriis: „Malsaĝa
afero estas la rajdado, precipe kiam oni havas
tian ĉevalaĉon, kiel ĉi tiu, kiu deĵetas vin, ke
oni povas rompi la kolon; neniam plu mi sidiĝos
sur ĉevalon. Alia afero estas la bovino. Oni
trankvile iras post ŝi kaj havas ĉiutage lakton,
buteron kaj fromaĝon. Kion mi donus por havi
tian bovinon.“ — „Se tio tiel plaĉas al vi —
— diris la kamparano — mi volonte prenos
interŝanĝe la ĉevalon por la bovino.“ Joĉjo
konsentis kun ĝojo. La kamparano saltis sur
la ĉevalon kaj forrajdis.</p>

<p>Joĉjo trankvile pelis la bovinon antaŭ si kaj
ĝojis pro la feliĉa interŝanĝo. „Se mi havos
nur pecon da pano, kaj ĝi ne mankos ja al mi,
mi povos ĉiam, kiam mi deziros, manĝi ĝin kun
butero kaj fromaĝo; kiam mi soifos, mi melkos
mian bovinon kaj trinkos lakton. Kion plu, mia
Joĉjo, vi deziras?“ Veninte al drinkejo, li haltis,
manĝis ĉiujn provizojn kiujn li havis por tag-
kaj vespermanĝo kaj plena de ĝojo trinkis duon<!--
-->glason da biero por la lastaj heleroj. Poste li
ekpelis la bovinon al la kamparo, kie loĝis lia
patrino. Ju pli proksimiĝis la tagmezo, des pli
forte bruligis la suno. Unu mejlon ankoraŭ la
loko estis dezerta. Estis tiel varmege, ke la
<!-- paĝo 14 -->
lango de Joĉjo algluiiĝis de soifo al la palato.
„Mi havas kontraŭ tio rimedon — pensis Joĉjo
— mi melkos la bovinon kaj ĝuos la freŝan
lakton.“ Li bindis ŝin al seka arbo kaj ne
havante vazon submetis sian ĉapon kaj komencis
melki. Vanaj estis ĉiuj liaj penoj, ne aperis eĉ
unu guto da lakto! Li tiel mallerte atakis la ma<!--
-->metojn, ke fine la malpacienca besto piedbatis
lian kapon. Joĉjo falis senkonscia. Feliĉe post
momento venis buĉisto, kiu veturigis junan
porkon en puŝveturilo. „Kio okazis?“ — diris
li kaj helpis la bonan Joĉjon leviĝi. Joĉjo
rakontis la tutan aventuron. La buĉisto donis
al li sian botelon kaj diris: „Refreŝigu vin. La
bovino ne donados lakton, ŝi estas maljuna bruto,
ŝi povas taŭgi nur kiel tirbesto aŭ en buĉejon.“
„Kiu povus tion supozi — murmuris Joĉjo,
glatigante la harojn sur sia kapo. — Bone estas,
kiam oni povas buĉi hejme tian bruton, — oni
havas viandon. Sed mi ne tre amas bovaĵon, ĝi
ne estas sufiĉe suka. Tia juna porko estas alia
afero! Bonega monĝaĵo, kaj krom tio la kol<!--
-->basoj.“ — „Aŭskultu, Joĉjo — diris la buĉisto
— se tio faros plezuron al vi, mi donos inter<!--
-->ŝanĝe la porkon por via bovino.“ — „Dio
rekompencu vian bonan koron“ — diris Joĉjo,
donis al li la bovinon kaj prenis de l’ puŝvetur<!--
-->ilo la porkon, liginte ĝin per ŝnuro.</p>

<p>Joĉjo daŭrigis la vojon kaj pensis, kiel ĉio
fariĝas laŭ lia volo; se io malagrabla okazis, tuj
ĝi estis forigita. Post iom da tempo al li aliĝis
junulo, kiu portis belan, blankan anseron sub la
brako. Ili interparolis, kaj Joĉjo rakontis pri
sia feliĉo kaj siaj profitaj interŝanĝoj. La knabo
diris, ke li portas la anseron al baptofesto.
„Levu ĝin — daŭrigis li kaj prenis la anseron
<!-- paĝo 15 -->
per la flugiloj — kiel peza ĝi estas, oni ĝin
grasigis ok semajnojn. Kiu manĝos la rostaĵon,
al tiu la graso fluos sur la mentono.“ „Jes, —
diris Joĉjo, pesante la birdon per la mano —
ĝi estas peza, sed mia porko estas ankaŭ bela
ekzemplero.“</p>

<p>Dume la junulo ĉirkaŭrigardis suspekte,
balancis la kapon kaj fine diris: „Aŭskultu, ne
tute klara estas la afero kun via porko. En la
kamparo, tra kiu mi ĵus pasis, oni ŝtelis porkon
al la estro. Mi timas, mi timas, ke ĝi estas
nun en via veturilo. Homoj diskuris serĉi la
ŝtelinton. Kia skandalo, se ili trovos vin kun
la porko: malluma kavo atendas vin.“ Ektimis
la bona Joĉjo. „Ho Dio — diris li — savu
min, amiko; vi konas la ĉirkaŭaĵon, prenu mian
porkon kaj lasu al mi vian anseron. „Mi iom
riskas — respondis la junulo — sed mi ne volas
esti kulpa pri via malfeliĉo.“ Li prenis la
ŝnuron en la manon kaj ekpelis rapide la porkon
sur flankan vojeton; la bona Joĉjo trankviliĝinte
iris hejmen kun la ansero sub la brako. „Bone
pripensinte — diris li al si mem — mi vidas,
ke mi gajnis per la interŝanĝo: unue mi havos
la bonan rostaĵon, poste multon da graso, kiu
elgutos kaj sufiĉos por pano dum kvaronjaro,
fine la belajn blankajn plumojn, per kiuj mi
remburos kusenon. Komforta estos la dormado!
Kiel ĝojos la patrino.“</p>

<p>Li pasis la lastan kamparon. Tie li ren<!--
-->kontis akrigiston, kiu kantis turnante sian ilon:</p>

<p class="vers">Akrigas bonege mi ĉiun tranĉilon,<br/>
Rapide, rapide mi turnas la ilon!</p>

<p>Joĉjo haltis kaj rigardis la laboron; fine li
ekparolis: „Gaje vi laboras, profita do estas via
metio?“ — „Jes, ĝi donas orajn enspezojn.
<!-- paĝo 16 -->
Bona akrigisto, ĉiufoje kiam li metas manon en
la poŝon, trovas tie monon. Sed kie vi aĉetis
la belan anseron?“ — „Mi ĝin ne aĉetis, mi
ricevis ĝin interŝanĝe por mia porko.“ — „Kaj
la porkon?“ — „Mi prenis ĝin por bovino.“ —
„Kaj la bovinon?“ — „Mi ricevis por ĉevalo.“
— „Kaj la ĉevalon?“ — „Por ĝi mi donis pecon
da oro tiel grandan, kiel mia kapo.“ — „Kaj
la oro?“ — „Ĝi estis salajro por sepjara ser<!--
-->vado.“ — „Por ĉio vi ĉiam trovis rimedon —
diris la akrigisto — se ĉiumatene, kiam vi leviĝas,
mono sonus en via poŝo, la feliĉo estus via.“ —
„Kiel tion fari? — diris Joĉjo. „Vi devas fariĝi
akrigisto, kiel mi; oni nur bezonas por tio ŝtonon
akrigilon, ĉio cetera troviĝos per si mem. Jen
estas tia ilo, ĝi estas iom difektita, sed mi
postulas por ĝi nur vian anseron! Ĉu vi kon<!--
-->sentas?“ — „Kiel vi povas demandi — respondis
Joĉjo — mi ja estos la plej feliĉa homo sur la
tero; se mi havos monon ĉiufoje, kiam mi metos
manon en la poŝon, kion mi bezonos plu?“ Li
donis la anseron al la akrigisto kaj ricevis la
akrigilon. „Nun — diris la ruzulo kaj levis
ordinaran ŝtonon, kuŝantan apud li — jen prenu
ankaŭ ĉi tiun bonan ŝtonon, sur kiu vi povos
bone forĝi, vi rektigos sur ĝi kurbajn najlojn.
Prenu ĝin kaj gardu bone.“</p>

<p>Joĉjo prenis la ŝtonojn kaj iris kun ĝoja
koro; liaj okuloj brilis de kontenteco. „Mi
naskiĝis sub bona stelo — diris li — ĉio suk<!--
-->cesas al mi.“ Li eksentis laciĝon, ĉar li estis
sur la piedoj de l’ frua mateno; ankaŭ la mal<!--
-->sato turmentis lin, ĉar de ĝojo li konsumis la
tutan provizon, kiam li ricevis la bovinon por
la ĉevalo. Fine li nur pene paŝis kaj ĉiu<!--
-->momente haltis. La ŝtonoj terure premegis lin.
<!-- paĝo 17 -->
Li ne povis forpeli la penson, kiel bone estus,
se li ne bezonus porti ilin. Kiel limako li alrampis
al puto por ripozi tie kaj sin refreŝigi per freŝa
akvo. Li singarde metis la ŝtonojn sur la rando
kaj kliniĝis al la akvo por trinki. Malatente li
tuŝegis ilin kaj la ŝtonoj plaŭd plaŭd falis en
la puton. Joĉjo vidinte tion eksaltis de ĝojo,
ekgenuis kaj kun larmoj en la okuloj dankis
Dion por la favoro, per kiu li liberigis lin de la
lasta ŝarĝo. Li ne bezonis riproĉi sin mem kaj
ekkriis: „Tiel feliĉa homo, kiel mi, ne ekzistas
sub la suno.“ Kun libera koro kaj sen iu ŝarĝo
li iris hejmen kaj venis al la patrino kun mal<!--
-->plenaj manoj.</p>

<!-- paĝo 18 -->

<h2>Joĉjo kaj Margenjo.</h2>

<p>Apud granda arbaro vivis malriĉa ligno<!--
-->hakisto kun sia edzino kaj siaj du infanoj; la
knabeto estis nomata Joĉjo, la knabino Margenjo.
La lignohakisto havis ne multon por dividi kaj
manĝi, kaj foje kiam en la lando ekregis granda
malkareco, eĉ la ĉiutaga pano ekmankis al li.
Kiam li vespere meditis pri tio kaj de ĉagreno
sin turnadis sur la lito, li ekĝemis kaj diris al
sia edzino: „Kion ni faros? Kiamaniere ni nutros
la infanojn, se ni mem havas nenion?“ — „Ĉu
vi scias — diris la edzino — ni kondukos
morgaŭ frumatene la infanojn en la arbaron
en plej densan lokon. Ni ekbruligos fajron por
ili, donos al ĉiu pecon da pano, lasos ilin solaj
kaj revenos al nia laboro. Ili ne trovos la vojon
hejmen kaj ni liberigos nin de ili.“ — „Ne —
diris la edzo — tion mi ne faros. Mia koro ne
permesus al mi lasi la infanojn solaj en la arbaro;
sovaĝaj bestoj tuj alkurus kaj disŝirus ilin.“ —
„Malsaĝulo — diris la edzino — alie ni ĉiuj
kvar mortos de malsato, vi jam povas raboti
tabulojn por la ĉerkoj.“ Ŝi tiel turmentis lin,
ke fine li konsentis. „Domaĝo, kia domaĝo, la
malfeliĉaj infanoj ...“ — diris la lignohakisto.</p>

<p>La infanoj ankaŭ ne povis ekdormi de mal<!--
-->sato kaj aŭdis, kion la duonpatrino diris al la
patro. Margenjo ploris maldolĉajn larmojn kaj
diris al Joĉjo: „Venis nia fino.“ — „Trankviliĝu
<!-- paĝo 19 -->
Margenjo — respondis Joĉjo — ne malesperu,
ni trovos rimedon.“ Kiam la maljunuloj ekdor<!--
-->mis, li leviĝis, sin vestis, malfermis la pordeton
kaj ŝteliris eksteren. Hele lumis la luno, kaj la
blankaj silikoj, kiuj kuŝis antaŭ la domo, brilis
kiel dukatoj. Joĉjo kliniĝis kaj kolektis tiom
da ili, kiom povis enpreni lia poŝo. Poste li
revenis en la ĉambron kaj diris al Margenjo:
„Timu nenion, kara fratineto, kaj dormu trankvile.
Dio ne forlasos nin.“ Li ree kusiĝis kaj
ekdormis.</p>

<p>Kiam tagiĝis, ankoraŭ antaŭ la leviĝo de
l’ suno, la duonpatrino vekis la infanojn:
„Leviĝu, maldiligentuloj, ni iros en la arbaron
por alporti lignon.“ Ŝi donis al ĉiu peceton da
pano: „Jen por la tagmanĝo, sed ne manĝu pli
frue, ĉar vi ricevos nenion plu.“ Margenjo
prenis la panon sub la antaŭtukon, ĉar Joĉjo
havis la ŝtonojn en la poŝo. Ĉiuj ekiris en la
arbaron. Kiam ili momenton iris, Joĉjo haltis,
rigardis posten al la domo kaj poste senĉese sin
turnis tien. La patro diris: „Joĉjo, kial vi tien
rigardas kaj restas malantaŭe. Ĉesigu kaj ne
forgesu pri viaj piedoj.“ — „Paĉjo, mi rigardas
mian blankan kateton, ĝi sidas sur la tegmento
kaj volas diri al mi adiaŭ.“ — „Malsaĝulo, —
diris la duonpatrino — tio ne estas via kateto, tio
estas la matena suno, kiu lumigas la kamen<!--
-->tubon.“ Sed Joĉjo ne adiaŭis la kateton, li ĵetis
la blankajn silikojn ĉiam po unu sur la vojon.</p>

<p>Kiam ili venis en la mezon de l’ arbaro, la
patro diris: „Kolektu lignon, infanoj, mi ekbru<!--
-->ligos fajron, estas malvarmege.“ Joĉjo kaj
Margenjo alportis vergaĵon, tutan monteton.
Oni ekbruligis ĝin, kaj kiam la flamoj alte
brulis, la duonpatrino diris: „Kuŝiĝu, infanoj,
<!-- paĝo 20 -->
apud la fajro kaj ripozu. Ni iros en la arbaron
haki. Kiam ni finos la laboron, ni revenos kaj
kunprenos vin.“</p>

<p>Joĉjo kaj Margenjo sidis apud la fajro kaj
tagmeze manĝis ĉiu sian pecon da pano. La
infanoj pensis, ke la patro estas proksime, ĉar
ili aŭdis la batojn de l’ hakilo. Sed tio ne
estis hakilo, ĝi estis branĉo, kiun li alligis al
seka arbo kaj kiun la vento ĵetadis en ĉiujn
flankojn. Ili tiel sidis longe, fine iliaj okuloj
fermiĝis de laciĝo kaj ili ekdormis. Kiam ili
vekiĝis, estis jam malluma nokto. Margenjo
komencis plori kaj diris: „Kiel ni eliros el la
arbaro!“ Joĉjo konsolis ŝin: „Atendu momenton,
la luno leviĝos kaj ni trovos la vojon.“ Kiam
leviĝis la plena luno, Joĉjo prenis Margenjon
per la mano kaj iris serĉante la silikojn, kiuj
brilis kiel novaj arĝentaj moneroj kaj montris al
ili la vojon. Ili iris la tutan nokton kaj ĉe
tagiĝo venis al la patra domo. Ili frapis la
pordon kaj kiam la duonpatrino ilin vidis, ŝi
diris: „Malbonaj infanoj, kial vi tiel longe dormis
en la arbaro. Ni pensis, ke vi tute ne revenos.“
Sed la patro ĝojis, ĉar la konscienco riproĉis
lin, ke li lasis ilin solaj.</p>

<p>Post nemulte da tempo la mizero revenis
en la domon kaj la infanoj nokte aŭdis, kiel la
patrino parolis en la lito al la patro: „Ĉio jam
estas konsumita, ni havas ankoraŭ duonon da
panbulo, kaj poste ... finita estas la kanto.
Ni devas liberiĝi de l’ infanoj, ni kondukos ilin
pli profunde en la arbaron, por ke ili ne retrovu
la vojon; ne ekzistas alia savo por ni.“ Granda
pezo ekpremegis la koron de l’ patro kaj li diris:
„Pli bone estus, se vi dividus kun la infanoj
vian lastan peceton.“ Se ŝi ne volis aŭskulti
<!-- paĝo 21 -->
kaj riproĉis lin: kiu diris <i>a</i>, devas diri ankaŭ <i>b</i>;
ĉar li cedis la unuan fojon, li devas cedi ankaŭ
nun.</p>

<p>La infanoj ne dormis kaj aŭdis la inter<!--
-->paroladon. Kiam la gepatroj ekdormis, Joĉjo
leviĝis, volis iri eksteren kaj kolekti silikojn,
kiel antaŭe, sed la patrino ŝlosis la pordon kaj
li ne povis eliri. Li konsolis la fratineton kaj
diris: „Ne ploru, Margenjo, kaj dormu trankvile.
Dio helpos nin.“</p>

<p>Frumatene venis la patrino kaj vekis la in<!--
-->fanojn. Ili ricevis po peco da pano, sed ĝi
estis ankoraŭ pli malgranda, ol la unuan fojon.
Sur la vojo en la arbaron Joĉĵo dispecigis ĝin
en la poŝo, ofte haltis kaj ĵetis peceton teren.
„Joĉjo, kial vi haltas — diris la patro — iru
vian vojon.“ — „Mi rigardas al mia kolombeto,
kiu sidas sur la tegmento kaj volas diri al mi
adiaŭ“ — respondis Joĉjo. — „Malsaĝulo — diris
la patrino — tio ne estas via kolombeto, tio
estas la matena suno, kiu lumigas la kamen<!--
-->tubon.“ Dume Joĉjo ĵetis ĉiujn pecetojn unu
post la alia sur la vojon.</p>

<p>La duonpatrino kondukis ilin ankoraŭ pli
profunde en la arbaron, kie ili estis neniam
dum sia tuta vivo. Ree oni ekbruligis grandan
fajron, kaj la patrino diris: „Sidu ĉi tie, infanoj,
kaj kiam vi estos lacaj, vi iom dormu: ni iras
en la arbaron haki lignon, kaj vespere, kiam ni
finos la laboron, ni revenos kaj kunprenos vin.“
Tagmeze Margenjo dividis sian panon kun Joĉjo,
kiu disŝutis sian pecon sur la vojo. Poste ili
ekdormis kaj vespero pasis, sed neniu venis al
la malfeliĉaj infanoj. Ili vekiĝis nur en mal<!--
-->luma nokto kaj Joĉjo konsolis la fratineton per
la vortoj: „Atendu, Margenjo, kiam la luno
<!-- paĝo 22 -->
leviĝos, ni vidos la panajn pecetojn; ili montros
al ni la vojon hejmen.“ Kiam aperis la luno,
ili ekiris, sed ili ne trovis la pecetojn, ĉar la
miloj da birdoj, kiuj flugas en la arbaro kaj
super la kampoj, manĝis la panon. Joĉjo diris
al Margenjo: „Ne timu, ni retrovos la vojon,“
sed ili ne trovis ĝin. Ili iris la tutan nokton
kaj la tutan tagon de l’ mateno ĝis la vespero,
sed ne eliris el la arbaro. Ili estis tre malsataj,
ĉar ili manĝis nur kelke da beroj, kiujn ili
trovis sur la tero. Ili estis tiel lacaj, ke la
piedoj ne volis plu porti ilin; ili kuŝiĝis sub
arbo kaj ekdormis.</p>

<p>Estis jam la tria mateno de l’ tempo, kiam
ili forlasis la patran domon. Ili ree ekiris
antaŭen, sed la arbaro estis pli kaj pli densa.
Ili estus pereintaj sen helpo, kiu venis al ili.
Tagmeze ili ekvidis sur branĉo belan neĝe<!--
-->blankan birdeton, kiu tiel bele kantis, ke la
infanoj haltis kaj aŭskultis. Kiam ĝi finis, ĝi
eksvingis la flugilojn kaj flugis antaŭ la infanoj.
Ili iris post ĝi, ĝis ili venis al dometo. La birdo
sidiĝis sur la tegmento. La infanoj proksimiĝis
kaj rimarkis, ke la domo estas konstruita el pano
kaj kovrita per kukoj, la fenestroj estis el hela
sukero. „Jen bona vespermanĝo por ni — diris
Joĉjo. — Mi manĝos pecon el tegmento kaj vi,
Margenjo, provu la fenestron, ĝi estas dolĉa.“
Joĉjo etendis la manon kaj derompis peceton de
l’ tegmento, Margenjo stariĝis antaŭ la fenestro kaj
mordetis la vitron. Subite voĉo el la domo ekkriis:</p>

<p class="vers">„Aŭdas mi krak krak mordeton,<br/>
Kiu manĝas la dometon?“</p>

<p>La infanoj respondis:</p>

<p class="vers">„La vento per sia flugilo<br/>
La vento, ĉiela la filo.“</p>

<!-- paĝo 23 -->

<p>Kaj ili manĝis senĝene. Joĉjo, kiu trovis
la tegmenton tre bongusta, deŝiris grandan pecon,
Margenjo elpuŝis tutan rondan fenestran vitron
kaj manĝis ĝin kun apetito. Subite la pordo
malfermiĝis kaj virino, maljuna kiel la mondo,
apogante sin sur lambastonon, eliris el la domo.
Joĉjo kaj Margenjo tiel ektimis, ke ili ellasis el
la manoj, kion ili tenis en ili. La maljunulino
balancis la kapon kaj diris: „Karaj infanoj, kiu
alkondukis vin ĉi tien? Eniru kaj restu ĉe mi
sentime.“ Ŝi prenis la infanojn per la mano kaj
kondukis en la dometon. Bona manĝaĵo estis
tie preparita: lakto, dolĉaj kukoj, pomoj kaj
nuksoj. Poste oni sternis blankan litaĵon; Joĉjo
kaj Margenjo kuŝiĝis en du litoj kaj pensis, ke
ili estas en la ĉielo.</p>

<p>La maljunulino nur ŝajnigis bonecon. Ŝi
estis malica sorĉistino, kiu embuskis kontraŭ la
infanoj kaj konstruis la panan domon por allogadi
ilin. Ĉiun infanon, kiun ŝi kaptis, ŝi mortigis,
kuiris kaj manĝis. Tio estis ŝia festo. La
sorĉistinoj havas ruĝajn okulojn kaj ne povas
vidi malproksime, sed ili havas senteman flaradon,
kiel la bestoj, kaj sentas, kiam la homoj venas.
Kiam Joĉjo kaj Margenjo proksimiĝis, ŝi malice
ekridis kaj diris: „Ili jam estas miaj. Ili ne
forkuros, ne, ne!“ Frumatene, antaŭ kiam la
infanoj vekiĝis, ŝi jam estis sur la piedoj kaj
rigardante la belajn rozvangajn infanojn en la
litoj, ŝi murmuris al si: „Bongusta peceto!“
Ŝi kaptis Joĉjon per siaj sekaj manoj, forportis
lin en malgrandan stalon kaj fermis la krad<!--
-->pordon. Nenion helpis liaj krioj. Poste ŝi
iris al Margenjo, ekskuis ŝin kaj kriis: „Leviĝu!
Alportu akvon kaj kuiru ion bonan por via frato.
Li sidas en la stalo kaj devas grasiĝi. Kiam li estos
<!-- paĝo 24 -->
grasa, mi lin manĝos.“ Margenjo maldolĉe ploris,
sed vane; ŝi devis fari, kion postulis la sorĉistino.</p>

<p>Oni kuiris por Joĉjo plej bonan manĝaĵon,
sed Margenjo ricevis ĉiam nur kankrajn konkojn.
Ĉiumatene la maljunulino iris en la stalon kaj
diris: „Joĉjo, etendu la fingrojn, por ke mi palpu,
ĉu vi baldaŭ estos grasa.“ Sed Joĉjo etendis
al ŝi osteton, kaj la maljunulino, kiu havis mal<!--
-->klaran vidadon, ne rimarkis tion kaj pensis, ke
ĝi estas fingro de Joĉjo. Ŝi miris, ke li tute ne
grasiĝas. Pasis kvar semajnoj, kaj Joĉjo ĉiam
restis malgrasa; la maljunulino ekmalpacienciĝis
kaj ne volis plu atendi: „Margenjo, Margenjo
— kriis ŝi — rapide alportu akvon, morgaŭ mi
buĉos Joĉjon, ĉu li estos grasa aŭ ne.“ Ah,
kiel ĝemis la malfeliĉa fratineto, kiam ŝi devis
porti akvon, kaj kiel fluis la larmoj sur ŝiaj
vangoj. „Dio nia — ploris ŝi — kial la sovaĝaj
bestoj ne disŝiris nin en la arbaro! ni estus
mortintaj kune.“ — „Fermu la buŝon — diris
la sorĉistino — nenio helpos vin.“</p>

<p>En la sekvinta mateno Margenjo devis
pendigi kaldronon kun akvo kaj ekbruligi sub
ĝi fajron. „Antaŭe ni bakos panon — diris la
maljunulino — mi jam varmegigis la fornon kaj
knedis la paston.“ Ŝi alpuŝis la malfeliĉan
Margenjon al la forno, el kiu jam eliĝis flamoj.
„Enrampu — diris la maljunulino — kaj rigardu,
ĉu oni jam povas enŝovi la panon.“ Se la
knabineto farus ĝin, la sorĉistino fermus la
formon por manĝi poste la bakitan infanon.
Sed Margenjo komprenis ŝiajn pensojn kaj
diris: „Mi ne scias, kiel tion fari.“ —
„Malsaĝa ansero — diris la krimulino — la
truo estas granda; mi mem povus eniri,“ kaj
ŝi metis la kapon en la fornon. Margenjo per
<!-- paĝo 25 -->
forta puŝo enigis ŝin profunde kaj riglis la
feran pordon. Terure kriegis la sorĉistino,
sed Margenjo forkuris kaj la sendia sorĉistino
mizere pereis.</p>

<p>Margenjo kuris rekte kiel sago al Joĉjo,
malfermis la stalon kaj ekkriis: „Joĉjo, ni estas
liberaj, la maljuna sorĉistino ne vivas plu!“
Joĉjo elsaltis, kiel birdo el kaĝo, kiam oni mal<!--
-->fermas al ĝi la pordon. Kiel ĝojis la infanoj,
ĉirkaŭprenis kaj kisis unu la alian, kiel ili
saltis! Nun ili ne bezonis timi, ili iris en la
domon, kie en ĉiuj anguloj staris kestoj plenaj
de perloj kaj multekostaj ŝtonoj. „Ili estas
ankoraŭ pli belaj ol silikoj“ — diris Joĉjo kaj
plenigis siajn poŝojn. Margenjo volis ankaŭ
alporti ion hejmen kaj plenigis sian antaŭtukon.
„Sed nun ni iru for de ĉi tie por eliri el la
sorĉarbaro.“ Ili iris kelke da horoj kaj venis
al granda akvujo. „Ni ne povas transiri — diris
Joĉjo — mi ne vidas ponton.“ — „Nek ŝipeton
— respondis Margenjo — sed jen naĝas blanka
anaso, mi petos, ke ŝi helpu nin.“ Ŝi vokis:</p>

<p class="vers">„Mankas ponto, ho anaso,<br/>
Savu nin el embaraso!“</p>

<p>La anaso proksimiĝis, Joĉjo sidiĝis sur ĝin
kaj petis la fratineton sidiĝi apud li. „Ne —
respondis Margenjo — tro peze estos por la
anaseto; ĝi transportos nin unu post la alia.“
La bona besteto tion faris kaj la infanoj trans<!--
-->veturis feliĉe. Kiam ili iris iom da tempo, la
arbaro ŝajnis al ili pli kaj pli konata, kaj fine
ili ekvidis de malproksime la patran domon.
Ili ekkuris galope, sin ĵetis en la ĉambron kaj
falis sur la patran bruston. De l’ tempo, kiam
la lignohakisto forlasis la infanojn en la arbaro,
<!-- paĝo 26 -->
li ne ĝuis eĉ unu trankvilan tagon; la duon<!--
-->patrino mortis. Margenjo malplenigis sian
antaŭtukon kaj la disŝutitaj perloj kaj multe<!--
-->kostaj ŝtonoj saltis en la ĉambro; Joĉjo ĵetis
el sia poŝo unu plenmanon post alia. La
mizero finiĝis kaj ili ĝoje vivis kune.</p>

<p>Finita estas la fabelo, jen muso kuras en
bela felo; kaptu ĝin en sakon kaj el la felo
faru jakon.</p>

<!-- paĝo 27 -->

<h2>Neĝulino.</h2>

<p>Ĝi okazis iam en la mezo de l’ vintro. La
neĝaj flokoj falis de l’ ĉielo kiel plumoj. Reĝino
sidis ĉe fenestro, kiu havis nigran ebonan kadron,
kaj kudris. Ŝi levis la okulojn, ekrigardis la
ĉielon kaj en la sama momento ŝi pikis sian
fingron per la kudrilo. Tri sangaj gutoj falis sur
la neĝon. La ruĝo tiel bele kontrastis la blankan
neĝon, ke ŝi ekpensis: „Se mi havus infanon
tiel blankan kiel la neĝo, tiel ruĝan kiel la sango
kaj tiel nigran kiel la ligno de l’ kadro!“ Bal<!--
-->daŭ poste Dio sendis al ŝi filineton, kiu estis
tiel blanka kiel la neĝo, tiel ruĝa kiel la sango,
kaj tiel nigrhara kiel la ebono. Oni nomis ŝin
neĝulino. Tuj kiam naskiĝis la infano, la reĝino
mortis.</p>

<p>Post unu jaro la reĝo prenis alian edzinon.
Ŝi estis bela virino, sed fiera kaj malmodesta.
Ŝi ne povis toleri, ke iu superas ŝin en la beleco.
Ŝi havis miraklan spegulon. Ĉiufoje kiam ŝi ek<!--
-->staris antaŭ ĝi kaj demandis</p>

<p class="vers">„Speguleto mia, speguleto hela,<br/>
Kiu en la lando estas la plej bela?“</p>

<p>ĝi respondis:</p>

<p class="vers">„Vi reĝino, vi estas ĉe ni la plej bela?“</p>

<p>Tiam ŝi estis kontenta, ĉar ŝi sciis, ke la
spegulo diras la veron.</p>

<!-- paĝo 28 -->

<p>La Neĝulino kreskis kaj fariĝis pli kaj pli
bela. Kiam ŝi estis sepjara, ŝi estis tiel bela,
kiel la hela tago, pli bela ol la reĝino mem.
Kiam ĉi tiu demandis foje sian spegulon</p>

<p class="vers">„Speguleto mia, speguleto hela,<br/>
Kiu en la lando estas la plej bela?“</p>

<p>ĝi respondis</p>

<p class="vers">„Plej bela vi estas ĉe ni, ho reĝino,<br/>
Sed milfoje pli bela estas Neĝulino.“</p>

<p>La reĝino ektimis kaj fariĝis flava kaj verda
de envio. De ĉi tiu momento ĉiufoje kiam ŝi
ekvidis Neĝulinon, la koro turniĝis en ŝi de mal<!--
-->amo al la knabino. La envio kaj fiero kreskis
kiel malbonaj herboj en ŝia koro, tiel ke ŝi ĝuis
trankvilon nek tage, nek nokte. Ŝi alvokis
ĉasiston kaj diris: „Forkonduku la infanon en
la arbaron, mi ne volas plu vidi ĝin antaŭ miaj
okuloj. Mortigu ĝin kaj alportu al mi la pulmojn
kaj la koron kiel pruvon de l’ plenumo de mia
ordono.“ La ĉasisto devis obei. Li forkondukis
la reĝidinon, streĉis la pafarkon kaj jam estis
trapikonta la senkulpan koron de Neĝulino, kiam
ŝi ekploris kaj diris: „Kara ĉasisto, lasu al mi
la vivon, mi forkuros en la sovaĝan arbaron kaj
neniam revenos hejmen.“ Ŝi estis tiel bela, ke
la ĉasisto ekkompatis ŝin kaj diris: „Forkuru,
malfeliĉa infano.“ — „Baldaŭ disŝiros vin la so<!--
-->vaĝaj bestoj,“ pensis li kaj tamen li sentis,
kvazaŭ peza ŝtono defalis de lia koro, ke li ne
devis mortigi ŝin. En la sama momento juna
aprido kuris preter li. Li ĝin mortigis, elprenis
la pulmojn kaj la koron kaj alportis ilin al la
reĝino. La kuiristo devis kuiri ilin kun salo,
kaj la malica virino manĝis ilin, pensante, ke ŝi
manĝas la pulmojn kaj la koron de Neĝulino.</p>

<!-- paĝo 29 -->

<p>La malfeliĉa infano restis tute sola en la
arbaro. Teruro ekregis ŝin. Ŝi rigardis la ar<!--
-->bajn foliojn, kvazaŭ serĉante de ili konsilon.
Ŝi ekkuris tra pintaj ŝtonoj kaj dornoj, kaj
la sovaĝaj bestoj saltis preter ŝi, sed ne atakis
ŝin. Ŝi kuris tiel longe, kiel la piedoj povis
porti ŝin. Noktiĝis. Ŝi ekvidis malgrandan
dometon kaj eniris por ripozi. En la dometo ĉio
estis malgranda, sed tiel beleta kaj pura, ke
ne eble estas tion priskribi. Tie staris tableto
kovrita per blanka tuko kaj sur ĝi sep mal<!--
-->grandaj teleroj, ĉiu telereto kun sia forketo,
krom tio sep tranĉiletoj kaj forketoj, sep mal<!--
-->grandaj glasoj. Apud la muro estis en vico sep
litetoj, sur ĉiu estis sternita blanka tuko. Ne<!--
-->ĝulino malsata kaj soifanta manĝis de ĉiu tele<!--
-->reto iom da legomoj kaj da pano kaj trinkis el
ĉiu glaso guton da vino, ĉar ŝi ne volis forpreni
ĉion de unu. Poste, tre laca, ŝi kuŝiĝis sur
liton; sed neniu taŭgis, unu estis tro longa, alia
tro mallonga; fine la sepa estis bona, ŝi kuŝiĝis
sur ĝin, alvokis la benon de Dio kaj ekdormis.</p>

<p>Kiam tute mallumiĝis, venis la mastroj de
l’ dometo, sep malgrandeguloj fosistoj de metaloj
en la montoj. Ili eklumigis siajn sep kandelojn
kaj en la hela lumo rimarkis, ke iu fremda estis
ĉe ili, ĉar ne ĉio estis en ordo, kiel ili ĝin lasis.
La unua demandis: „Kiu sidis sur mia seĝeto?“
La dua: „Kiu manĝis de mia telereto?“ La
tria: „Kiu demordis de mia pano?“ La kvara:
„Kiu manĝis de miaj legomoj?“ La kvina: „Kiu
uzis mian forketon?“ La sesa: „Kiu tranĉis per
mia tranĉileto?“ La sepa: „Kiu trinkis el mia
pokaleto?“ La unua ĉirkaŭrigardis, rimarkis
sur sia lito postesignon de malgranda piedo kaj
diris: „Kiu eniris en mian liton?“ La aliaj al<!--
[paĝo 30]
-->kuris kaj ekkriis: „En la mia ankaŭ iu kuŝis.“
La sepa ekrigardinte sian liton ekvidis sur ĝi
Neĝulinon dormantan. Li alvokis la aliajn, ili
alkuris kaj ekkriis de miro. Ili alportis siajn sep
kandelojn kaj lumigis Neĝulinon. „Mia Dio, mia
Dio! — kriis ili — kiel bela infano!“ Ili tre
ĝojis, ne vekis ŝin, kaj ŝi dormis en la liteto.
La sepa malgrandegulo dormis kun siaj kunuloj,
kun ĉiu unu horon, kaj tiel pasis la nokto.</p>

<p>Matene Neĝulino vekiĝis kaj ekvidinte la
sep malgrandegulojn ektimis. Sed ili amike
demandis: „Kiel oni nomas vin?“ — „Neĝulino.“
— „Kiamaniere vi venis en nian domon?“ —
daŭrigis ili la demandojn. Ŝi rakontis al ili, ke
ŝia duonpatrino volis pereigi ŝin, sed la ĉasisto
ŝin ekkompatis; ke ŝi kuris la tutan tagon, ĝis
fine ŝi trovis ĉi tiun dometon. La malgrande<!--
-->guloj diris al ŝi: „Se vi mastrumos en nia domo,
kuiros, lavos, kudros, trikos, zorgos pri ordo kaj
pureco, vi povas resti ĉe ni, kaj nenio al vi
mankos.“ — „Bone, tre volonte“ — respondis
neĝulino kaj restis ĉe ili. Ŝi mastrumis kaj
zorgis pri la ordo en la domo; la malgrande<!--
-->guloj iris ĉiu matene en la montojn kaj serĉis oron,
vespere ili revenis, kaj la manĝaĵo devis esti preta.
La tutan tagon la knabino estis sola, la bonaj
malgrandeguloj avertis ŝin kaj ĉiam diris: „Gar<!--
-->du vin kontraŭ via duonpatrino. Ŝi baldaŭ
ekscios, ke vi estas tie ĉi; enlasu neniun.“</p>

<p>La reĝino opiniis, ke ŝi manĝis la pulmojn
kaj la hepaton de Neĝulino kaj tial ŝi estis
certa, ke ŝi ree estas la unua kaj plej bela. Ŝi
ekstaris antaŭ la spegulo kaj diris:</p>

<p class="vers">„Speguleto mia, speguleto hela,<br/>
Kiu en la lando estas la plej bela?“</p>

<!-- paĝo 31 -->

<p>La spegulo respondis:</p>

<p class="vers">„Vi estas plej bela ĉe ni, ho reĝino,<br/>
Sed trans montoj kaj rivero<br/>
Tie la de l’ pigmeoj tero<br/>
Milfoje pli bela estas Neĝulino.“</p>

<p>La reĝino ektimis, ĉar ŝi sciis, ke la spegulo
neniam mensogas. Ŝi komprenis, ke la ĉasisto
trompis ŝin, kaj ke Neĝulino ankoraŭ vivas. De
tiu momento ŝi pensis kaj pensis senĉese, kiel
pereigi Neĝulinon, ĉar dum ŝi ne estis plej bela
en la lando, la envio ne lasis ŝin trankvila.
Fine ŝi ion elpensis. Ŝi kolorigis sian vizaĝon
kaj vestis sin kiel maljuna butikistino. Ŝi fariĝis
tute ne rekonebla. Aliformigita tiamaniere ŝi
iris trans la sep montojn al la sep malgrande<!--
-->guloj, frapis la pordon ka jekkriis: „Bela komer<!--
-->caĵo malkara, malkara!“ Neĝulino elrigardis tra
la fenestro kaj diris: „Bonan tagon! Kion vi
vendas?“ — „Bonan komercaĵon, belan komer<!--
-->caĵon! Laĉojn de ĉiuj koloroj“ — respondis
la duonpatrino kaj montris laĉon plektitan el
multkolora silko. „Mi ja povas enlasi la bonan
virinon“ — pensis Neĝulino, malriglis la pordon
kaj aĉetis la belan laĉon. „Mia infano! — diris
la maljunulino — ne tiel! venu, mi mem laĉos
vin.“ Neĝulino suspektis nenion, stariĝis antaŭ
ŝi kaj lasis sin laĉi per la nova laĉo. La duon<!--
-->patrino laĉis rapide kaj tiel forte, ke al Neĝulino
mankis la spiro kaj ŝi falis kiel senviva. „Nun
vi ne estos plu la plej bela“ — diris la reĝino
kaj forkuris.</p>

<p>Post momento la malgrandeguloj revenis
hejmen vespermanĝi. Kiel ili ektimis, kiam ili
ekvidis amatan Neĝulinon sur la planko! Ŝi ne
moviĝis, kvazaŭ senviva. Ili levis ŝin kaj rimar<!--
-->kinte, ke ŝi estas tro forte laĉita, tratranĉis la
<!-- paĝo 32 -->
laĉon. Ŝi komencis spiri, kaj iom post iom
revenis la vivo. Kiam la malgrandeguloj eksciis,
kio okazis, ili diris: „La maljuna butikistino
estis neniu alia, ol la sendia reĝino. Gardu vin
kaj enlasu neniun dum nia foresto.“</p>

<p>La malbona virino, reveninte hejmen, iris
al la spegulo kaj demandis:</p>

<p class="vers">„Speguleto mia, speguleto hela,<br/>
Kiu en la lando estas la plej bela?“</p>

<p>La spegulo respondis kiel ordinare:</p>

<p class="vers">„Vi estas plej bela ĉe ni, ho reĝino,<br/>
Sed trans montoj kaj rivero<br/>
Sur la de l’ pigmeoj tero<br/>
Milfoje pli bela estas Neĝulino.“</p>

<p>Kiam ŝi tion aŭdis, ŝi tiel ektimis, ke la
tuta sango fluis al la koro. Ŝi komprenis, ke
Neĝulino reviviĝis. „Nun mi preparos ion pli
bonan, por neniigi vin.“ Ŝi konis la sorĉarton
kaj faris venenan kombilon. Ŝi alivestis sin kiel
alia maljuna virino kaj iris trans la sep montojn
al la sep malgrandeguloj, frapis la pordon kaj
ekkriis: „Bona komercaĵo malkara, malkara!“
Neĝulino ekrigardis kaj diris: „Daŭrigu la
vojon, malpermesite estas al mi enlasi iun ajn.“
— „Sed vi ja povas rigardi“ — diris la maljunu<!--
-->lino, eltiris la venenan kombilon kaj levis lin al
la fenestro. Ĝi tiel plaĉis al la knabino, ke ŝi
lasis sin trompi kaj malfermis la pordon. Kiam
ili interkonsentis pri la prezo, la maljunulino
diris: „Permesu, mi mem kombos vin. La
kompatinda Neĝulino senpripense permesis. Ape<!--
-->naŭ la sorĉistino enigis la kombilon en la harojn,
la veneno komencis efiki kaj la knabino falis
senkonscia. „Miraklo de l’ beleco, jen via fino“
— diris la malbona virino kaj foriris.</p>

<!-- paĝo 33 -->

<p>Feliĉe jam vesperiĝis kaj la malgrandeguloj
revenis hejmen. Ekvidinte senvivan Neĝulinon
sur la planko, ili tuj eksuspektis la reĝinon. Ili
komencis serĉi kaj trovis la venenan kombilon.
Apenaŭ ili eltiris ĝin, Neĝulino rekonsciiĝis kaj
rakontis, kio okazis. Ili ree avertis ŝin, ke ŝi
estu singarda kaj malfermu la pordon al neniu.</p>

<p>La reĝino ekstaris hejme antaŭ la spegulo
kaj diris:</p>

<p class="vers">„Speguleto mia, speguleto hela,<br/>
Kiu en la lando estas la plej bela?“</p>

<p>Ĝi respondis kiel antaŭe:</p>

<p class="vers">„Vi estas plej bela ĉe ni, ho reĝino,<br/>
Sed trans montoj kaj rivero<br/>
Sur la de l’ pigmeoj tero<br/>
Milfoje pli bela estas Neĝulino.“</p>

<p>Aŭdinte la vortojn de l’ spegulo, la reĝino
ektremis de kolero. „Neĝulino devas morti, eĉ se
tio kostus al mi la vivon“ — ekkriis ŝi, iris en
kaŝitan kameron, kiun neniu vizitadis kaj faris
tie venenan pomon. Ekstere ĝi estis bela, blanka
kaj rozvanga; ekvidinte ĝin, ĉiu dezirus ĝin
gustumi, sed plej malgranda ĝia peceto estis
mortiga. Kiam la pomo estis preta, la reĝino
alivestis sin kiel kamparanino kaj iris trans la sep
montojn al la sep malgrandeguloj. Ŝi frapis la
pordon, Neĝulino elrigardis tra la fenestro kaj
diris: „Malpermesite estas al mi iun enlasi, la
sep malgrandeguloj tiel ordonis.“ — „Bone —
respondis la kamparanino — en ĉia okazo mi sukasos
vendi la pomojn. Jen, mi donacos unu pomon
al vi.“ — „Ne, — respondis Neĝulino — mi
povas nenion akcepti.“ — „Ĉu vi timas venenon?
— diris la maljunulino — rigardu, mi distranĉos
la pomon; la ruĝan vangon vi manĝos, la
blankan mi.“ La pomo estis tiel artifike farita,
<!-- paĝo 34 -->
ke nur la ruĝa parto estis venena. Neĝulino
rigardis la belan pomon kaj vidante, ke la
kamparanino manĝas, ne povis sin deteni, etendis
la manon kaj prenis la venenan parton. Sed
apenaŭ ŝi demordis peceton, ŝi falis senviva. La
reĝino kruele rigardis ŝin, laŭte ridis kaj diris:
„Blanka kiel la neĝo, ruĝa kiel la sango, nigra
kiel la ebono! Nun ne vekos vin la mal<!--
-->grandeguloj.“ Kiam ŝi hejme demandis la spegulon:</p>

<p class="vers">„Speguleto mia, speguleto hela,<br/>
Kiu en la lando estas la plej bela?“</p>

<p>ĝi respondis fine:</p>

<p class="vers">„Vi reĝino, vi estas ĉe ni la plej bela.“</p>

<p>Nur tiam ŝia enviema koro ĝuis trankvilon,
se la enviema koro povas ĝin ĝui.</p>

<p>La malgrandeguloj, reveninte vespere hejmen,
trovis Neĝulinon kuŝantan sur la planko. Neniu
spiro eliĝis el ŝia buŝo, ŝi estis senviva. Ili
levis ŝin, serĉis ĉe ŝi ion venenan, mallaĉis ŝin,
kombis ŝiajn harojn, lavis ilin en akvo kaj vino,
sed vane. La amata infano estis kaj restis
senviva. Ili metis ŝin en ĉerkon, ĉiuj sidiĝis
apud ŝi kaj ploris ŝin, ploris dum tri tagoj.
Ili volis entombigi ŝin, sed ŝi estis ankoraŭ
freŝa, kiel vivanta homo, kaj ŝiaj vangoj estis
ruĝaj, kiel antaŭe. Tiam ili diris: „Ni ne povas
kovri ŝin per tero“ — kaj ili venigis vitran
ĉerkon, en kiu oni povis vidi ŝin de ĉiuj flankoj,
metis ŝin tien kaj skribis ŝian nomon per oraj
literoj, kaj ke ŝi estis reĝidino. La ĉerkon ili
metis sur monto kaj unu el ili ĉiam restis tie
kaj gardis ĝin. Bestoj venis kaj ploris Neĝulinon,
strigo, poste korvo, fine kolombo.</p>

<p>Neĝulino longe kuŝis en la ĉerko. Ŝi ne
putris, ŝajnis, ke ŝi dormas, ĉar ŝi estis ankoraŭ
<!-- paĝo 35 -->
blanka kiel la neĝo, ruĝa kiel la sango, nigrhara
kiel la ebono. Foje okazis, ke reĝido venis en
la arbaron kaj eniris en la domon de l’ mal<!--
-->grandeguloj por pasigi tie la nokton. Li vidis
sur la monto la ĉerkon, la belan Neĝulinon en
ĝi, kaj li legis la oran surskribon. Li diris al
la malgrandeguloj: „Donu al mi la ĉerkon, vi
ricevos de mi por ĝi ĉion, kion vi postulos.“
Sed la malgrandeguloj respondis: „Ni ne donos
ĝin por la tuta oro de l’ mondo.“ Tiam li
diris: „Donacu ŝin al mi, ĉar mi ne povos vivi,
ne vidante Neĝulinon. Mi ŝin estimos kaj
respektos, kiel ion plej karan.“ Aŭdinte liajn
vortojn, la malgrandeguloj ekkompatis lin kaj
donacis al li la ĉerkon. La reĝido ordonis al
la servistoj forporti ŝin sur la ŝultroj. Ili
faletis paŝinte sur arbeton; de la skuo elfalis la
venena peceto, kiun demordis Neĝulino, el ŝia
gorĝo. Post momento ŝi malfermis la okulojn,
levis la kovrilon de l’ ĉerko rekonsciiĝis kaj
ree estis vivanta. „Mia Dio! kie mi estas?“ —
ekkriis ŝi. „Vi estas ĉe mi — respondis ĝoje
la reĝa filo — mi amas vin super ĉio en la
mondo; iru kun mi en la kastelon de mia patro,
vi estos mia edzino.“ Neĝulino konsentis kaj
iris kun li. La edziĝa festo estis luksa kaj belega.</p>

<p>Oni invitis ankaŭ la sendian duonpatrinon
de Neĝulino. Surmetinte belan tualeton, la reĝino
stariĝis antaŭ la spegulo kaj demandis:</p>

<p class="vers">„Speguleto mia, speguleto hela,<br/>
Kiu en la lando estas la plej bela?“</p>

<p>la spegulo respondis:</p>

<p class="vers">„Plej bela vi estas ĉe ni, Sinjorino,<br/>
Sed milfoje pli bela — la juna reĝino.</p>

<p>La malbona virino laŭte malbenis kaj tiel
ektimis, ke ŝi ne povis trankviliĝi. Komence
<!-- paĝo 36 -->
ŝi tute ne volis iri al la edziĝo, sed ŝi ne povis
resti, ŝi devis vidi la junan reĝinon. Kiam ŝi
venis, ŝi rekonis Neĝulinon kaj de timo kaj
teruro ne povis moviĝi. Sur flamantaj karboj
jam estis metitaj feraj pantofloj. Oni alportis
ilin antaŭ la reĝinon kaj ŝi devis surmeti ilin
kaj danci en la ruĝebrulantaj ŝuoj, ĝis ŝi falis
senviva.</p>

<!-- paĝo 37 -->

<h2>Ora birdo.</h2>

<p>Estis antaŭ jaroj reĝo. Li havis post la pa<!--
-->laco ĝardenon, kaj en ĝi arbon, kiu havis orajn
pomojn. Kiam la pomoj maturiĝis, oni kalkulis
ilin; sed tuj en la sekvinta tago unu mankis.
Oni raportis pri tio al la reĝo, kaj li ordonis starigi
ĉiunokte gardistojn sub la arbo. La reĝo havis
tri filojn. La plej aĝan li sendis ĉe noktiĝo en
la ĝardenon; sed noktomeze la dormo fermis al
la junulo la okulojn, kaj matene ree mankis unu
pomo. En la sekvinta nokto staris garde la dua
filo, sed li ne pli bone sukcesis: kiam sonoris la
dekdua horo, li ekdormis, kaj matene mankis unu
pomo. Venis la vico de l’ tria filo, sed la patro
ne konfidis al li kaj pensis, ke li estos ankoraŭ
mapli sukcesa ol la fratoj; tamen fine li donis
sian permeson. La junulo ekkuŝis sub la arbo
kaj zorge forpeladis de si la dormon. Kiam
sonoris la dekdua horo, io ekbruis en la aero: en
la lumo de la luno li ekvidis flugantan birdon,
kies plumaro ora brile radiis. La birdo malle<!--
-->viĝis sur la arbon kaj ĵus deŝiris unu pomon,
kiam la knabo sendis sagon en ĝin. La birdo
forflugis, sed la sago trafis la plumaron, kaj ora
plumo falis teren. La junulo levis ĝin, alportis
ĝin matene al la reĝo kaj rakontis, kion li vidis
nokte. La reĝo kunvokis la konsilistaron, kaj ĉiu
certigis, ke tia plumo valoras pli multe ol tuta
regno. „Se la plumo estas tiel multekosta, unu
estas por mi nenio, mi devas havi la tutan birdon.“</p>

<!-- paĝo 38 -->

<p>La plej aĝa filo ekiris serĉi la oran birdon.
Li fidis al sia saĝo kaj estis certa, ke li trovos
ĝin. Post iom da tempo li ekvidis vulpon, kiu
sidis apud arbaro. La reĝido levis la pafilon kaj
ekcelis. „Ne pafu — ekkriis la vulpo — mi donos al
vi por tio bonan konsilon. Vi serĉas la oran birdon
kaj hodiaŭ vespere vi venos en kamparon, kie du
gastejoj staras unu kontraŭ la alia. Unu estas
hele lumigita kaj gaje estas en ĝi: ne eniru tien,
iru en la alian, kvankam ĝi ne plaĉos al vi.“ —
„Ĉu povas doni prudentan konsilon tiel malsaĝa
besto!“ — pensis la reĝa filo kaj pafis, sed mal<!--
-->trafis la vulpon, kiu etendis la voston kaj forkuris
en la arbaron. La junulo ekiris antaŭen kaj
venis vespere en la kamparon, kie staris ambaŭ
gastejoj: en unu oni kantis kaj dancis, la alia
estis malgaja kaj malĝoja. „Mi estus malsaĝulo
— pensis la reĝido — se mi irus en la mizeran
gastejon kaj preterpasus la belan.“ Li eniris en
la gajan domon, vivis tie lukse kaj gaje kaj for<!--
-->gesis la birdon, patron kaj ĉiujn bonajn konsilojn.</p>

<p>Kiam pasis iom da tempo kaj la plej aĝa
filo ne revenis hejmen, la dua ekiris serĉi la oran
birdon. Same kiel la plej aĝa li renkontis la
vulpon kaj ne obeis ĝian bonan konsilon. Li
venis al la du gastejoj. En unu, kie sonis gajeco,
ĉe la fenestro staris lia frato. Li ne povis kon<!--
-->traŭstari la allogon, eniris kaj vivis tie zorgante
nur pri sia plezuro.</p>

<p>Ree pasis iom da tempo. La plej juna re<!--
-->ĝido volis sekvi la fratojn kaj serĉi fortunon, sed
la patro ne permesis: „Vane li irus; certe li ne
trovos la oran birdon, se la pli aĝaj ne sukcesis.
Se io malfeliĉa okazos al li, li ne scios kion fari.
Saĝo mankas al li.“ Sed fine, kiam la knabo
ne lasis lin trankvila, la reĝo permesis al li iri.
<!-- paĝo 39 -->
Apud la arbaro ree sidis la vulpo, kiu petis kom<!--
-->paton kaj donis la bonan konsilon. La junulo
estis bonkora kaj diris: „Trankviliĝu, vulpeto,
mi ne turmentos vin.“ — „Vi tion ne bedaŭros
— respondis la vulpo. — Sidiĝu sur mian voston,
vi rapide forveturos.“ Apenaŭ la reĝido sidiĝis,
la lupo ekkuris galope trans ŝtonojn kaj akvojn,
— la haroj fajfis en la vento. Kiam ili venis en
la kamparon, la reĝido desaltis, senŝanceliĝe eniris
en la mizeran gastejon kaj trankvile pasigis tie
la nokton. En la sekvinta tago kiam li venis en
la kampon, la lupo jam sidis tie kaj diris: „Mi
diros al vi, kion vi devas nun fari. Iru rekte
antaŭen, ĝis vi venos al kastelo, antaŭ kiu vi
vidos tutan taĉmenton da soldatoj. Ne timu
ilin, ĉar ili ĉiuj dormos kaj ronkos. Iru inter ili
rekte en la kastelon; pasinte tra ĉiuj ĉambroj vi
venos en kameron, kie ora birdo sidas en ligna
kaĝo. Apude vi trovos malplenan kaĝon por
pompo, sed gardu vin elpreni la birdon el la
malbela kaĝo kaj meti en la luksan, alie ve al
vi! Post tiuj ĉi vortoj la vulpo ree etendis la
voston, kaj la reĝa filo sidiĝis sur ĝin: galop,
galop trans ŝtonojn kaj akvojn, — la haroj fajfis
en la vento. Kiam li atingis la kastelon, li trovis
ĉion tiel, kiel rakontis la vulpo. La reĝa filo venis
en kameron, kie la ora birdo sidis en ligna kaĝo,
kaj apude estis ora kaĝo; la tri oraj pomoj kuŝis
sur la planko. La junulo pensis, ke ridinde estus
lasi la belan birdon en la malbela kaĝo, mal<!--
-->fermis la pordon, prenis la birdon kaj metis en
la oran. En la sama momento eksonis terura
krio de l’birdo. La soldatoj vekiĝis, sin ĵetis al
la reĝido kaj forkondukis lin en malliberejon.
En la sekvinta tago li estis juĝita: li konfesis
ĉion kaj estis kondamnita al morto. La reĝo
<!-- paĝo 40 -->
diris, ke li donacos al li la vivon, se li alkondukos
la oran ĉevalon, kiu kuras pli rapide ol la vento.
Se li sukcesos, li ricevos rekompence ankaŭ la
oran birdon.</p>

<p>La reĝido ekiris, sed li estis malĝoja, ĉar
kie trovi la oran ĉevalon? Subite li ekvidis la
malnovan amikon — la vulpon, kiu sidis ĉe la
vojo. „Vi vidas, — diris la vulpo — kio okazis,
ĉar vi ne obeis mian konsilon. Sed ne ĉagreniĝu,
mi helpos vin kaj diros, kiamaniere vi povos
akiri la oran ĉevalon. Iru rekte antaŭen, vi
venos al kastelo, kie la ĉevalo staras en stalo.
Antaŭ la stalo kuŝos la servistoj, sed ili dormos
kaj ronkos kaj vi povas trankvile elkonduki la
ĉevalon. Sed memoru jenon: surmetu sur ĝin
la eluzitan selon el ligno kaj ledo, ne la oran
apude pendantan, alie ve al vi!“ Dirinte ĉi tion,
la vulpo etendis la voston kaj la reĝa filo sidiĝis
sur ĝin: galop, galop trans ŝtonojn ka akvojn,
— la haroj fajfis en la vento. Ĉio okazis tiel,
kiel rakontis la vulpo. Li venis en la stalon,
kie la ora ĉevalo staris; sed kiam li estis metonta
sur ĝin la eluzitan selon, li ekpensis: „Mi ofendos
la belan beston, se mi ne metos sur ĝin la oran
selon, kvazaŭ kreitan por ĝi.“ Sed apenaŭ la
ora selo ektuŝis la ĉevalon, la besto laŭte ekblekis.
La servistoj vekiĝis, kaptis la junulon kaj ĵetis
lin en malliberejon. En la sekvinta tago la juĝo
kondamnis lin al morto, sed la reĝo promesis
donaci al li la vivon kaj aldone la oran ĉevalon,
se li forrabos la reĝidinon el la ora kastelo.</p>

<p>Kun peza koro ekiris la junulo, sed feliĉe
li baldaŭ renkontis la fidelan vulpon. „Mi devus
forlasi vin en via malfeliĉo — diris la vulpo —
sed mi kompatas vin kaj ankoraŭ unu fojon mi
vin savos. La vojo kondukos vin rekte al la ora
<!-- paĝo 41 -->
kastelo. Vespere vi venos tien, kaj nokte kiam
ĉio eksilentos, la reĝidino iros en bandomon.
Kiam ŝi eniros, saltu al ŝi kaj ŝin kisu: ŝi sekvos
vin kaj vi povos ŝin forkonduki. Sed ne permesu
al ŝi adiaŭi la gepatrojn, alie ve al vi!“ La vulpo
etendis la voston kaj la reĝa filo sidiĝis sur ĝin :
galop, galop trans ŝtonojn kaj akvojn, — la haroj
fajfis en la vento. Li venis al la ora kastelo
kaj ĉio okazis, kiel diris la vulpo. Li atendis
ĝis la noktomezo kaj kiam ĉiujn jam lulis la
dormo kaj la reĝidino iris en la bandomon, li
saltis al ŝi kaj ŝin kisis. Ŝi diris, ke ŝi volonte
iros kun li, sed petegis lin kun larmoj en la okuloj,
ke li permesu al ŝi adiaŭi la gepatrojn. Komence
li kontraŭstaris al ŝiaj petoj, sed fine kiam ŝi
ploris pli kaj pli plende kaj falis al liaj piedoj,
li konsentis. Apenaŭ ŝi alpaŝis al la lito de
l’ patro, li vekiĝis kaj kun li la tuta kastelo.
Oni kaptis la junulon kaj ĵetis en malliberejon.</p>

<p>En la sekvinta tago la reĝo diris: „Vi
perdos la vivon, se vi ne forigos la monton, kiu
kuŝas antaŭ miaj fenestroj kaj trans kiu mi
ne povas vidi la landon. En la daŭro de ok
tagoj la laboro devas esti farita. Se vi sukcesos,
vi rekompence ricevos mian filinon.“ La reĝido
dum sep tagoj fosis kaj ŝovelis seninterrompe,
sed post sep tagoj li vidis, ke la rezultato estis
nula, malĝojis kaj malesperis. La sepan vesperon
aperis la vulpo kaj diris: „Vi ne meritas mian
helpadon, tamen iru kaj kuŝiĝu, mi faros vian
laboron.“ En la sekvinta mateno kiam li vekiĝis
kaj ekrigardis tra fenestro, li ne vidis plu la
monton. Li ĝojplena rapidis al la reĝo kaj ra<!--
-->portis al li, ke la kondiĉo estas plenumita. Vole
nevole la reĝo devis efektivigi la promeson kaj
doni al li la reĝidinon.</p>

<!-- paĝo 42 -->

<p>Nun ili ambaŭ ekiris kaj baldaŭ renkontis la
vulpon. „La plej bonan parton vi jam havas —
diris li — sed al la reĝidino el la ora kastelo
mankas ankoraŭ la ora ĉevalo.“ — „Kiamaniere
akiri ĝin?“ — demandis la junulo. „Mi tuj diros
al vi — respondis la vulpo. — Antaŭ ĉio kon<!--
-->duku la reĝidinon al la reĝo, kiu sendis vin en
la oran kastelon. Granda ĝojo ekregos tie, oni
volonte donos al vi la oran ĉevalon. Kiam oni
ĝin alkondukos, tuj saltu sur ĝin kaj etendu al
ĉiuj manon por adiaŭo, laste al la reĝidino. Kiam
vi tenos ŝian manon, surtiru ŝin rapide sur la
selon kaj forgalopu. Neniu kaptos vin, ĉar la
ĉevalo kuros pli rapide ol la vento.“</p>

<p>Ĉio estis sukcese plenumita kaj la reĝa filo
forrabis sur la ora ĉevalo la belan reĝidinon.
Baldaŭ li renkontis la vulpon, kiu diris al la
junulo: „Nun mi helpos vin akiri la oran birdon.
Kiam vi estos proksime de l’ kastelo, kie estas
la ora birdo, igu la reĝidinon malsupreniri de
l’ ĉevalo, mi ŝin gardos. Poste rajdu sur la ora
ĉevalo en la kastelan korton. Ĉiuj ekĝojos vidante
vin, kaj oni alportos al vi la oran birdon. Kiam
vi havos la kaĝon en la manoj, tuj galopu ree
al ni kaj prenu la reĝidinon.“ Ĉio bone sukcesis,
kaj kiam la reĝido estis revenonta hejmen kun
siaj trezoroj, la vulpo diris: „Nun vi devas re<!--
-->kompenci mian helpon.“ — „Kion vi postulas?“
— demandis la junulo. „Kiam ni venos tien
en la arbaron, mortpafu min kaj detranĉu miajn
piedojn kaj kapon.“ — „Tio estus bela dankemo
— diris la reĝa filo — mi faros ĝin por nenio
en la mondo.“ La vulpo diris: „Se vi ne volas
tion fari, mi devas forlasi vin, sed antaŭ la foriro,
mi donos al vi bonan konsilon. Gardu vin kontraŭ
du aferoj: ne aĉetu viandon de l’ pendigilo, ne
<!-- paĝo 43 -->
sidiĝu sur la randon de l’ puto“. La junulo pensis:
„Stranga besto kun strangaj kapricoj! Kiu aĉetus
viandon de l’ pendigilo! Mi neniam sentis inklinon
sidiĝi sur la randon de l’ puto.“ Li rajdis an<!--
-->taŭen kun la bela reĝidino, kaj la vojo kondukis
lin tra la kamparo, kie restis ambaŭ liaj fratoj.
Granda popolamaso nun kriis tie, unuj puŝis la
aliajn. Kiam li demandis, kio okazis, oni respon<!--
-->dis, ke du homoj estos pendigitaj. Li proksi<!--
-->miĝis kaj rekonis siajn fratojn, kies konscienco
estis ŝarĝita per multaj kulpoj kaj kiuj perdis
tutan sian havon. Li demandis, ĉu li povus ilin
liberigi. „Se vi pagus por ili — oni respondis
— sed por kio perdi monon por tiaj friponoj!“
Sen longaj konsideroj la reĝido pagis por ili kaj
ĉiuj kune ili forveturis.</p>

<p>Ili venis en la arbaron, en kiu ili iam ren<!--
-->kontis la vulpon. Agrable estis tie kaj mal<!--
-->varmete, la fratoj do diris: „Ni ripozu iom ĉe
la puto, ni trinku kaj manĝu!“ Li konsentis kaj
dum la interparolado li forgesis la averton, sidi<!--
-->ĝis sur la randon, ne suspektante perfidon. La
fratoj enpuŝis lin en la puton, prenis la reĝidinon,
ĉevalon kaj birdon kaj ekiris hejmen. „Jen ni
akiris ne nur la oran birdon — diris ili — sed
ankaŭ la oran ĉevalon kaj la virgulinon el la
ora kastelo.“ Granda estis la ĝojo, sed la ĉevalo
ne volis manĝi, la birdo ne fajfis, kaj la knabino
sidis kaj ploris.</p>

<p>La plej juna filo ne pereis en la puto. Ĝi
estis feliĉe senakva kaj li falis sendifekta sur
molan muskon, sed ne povis eliĝi. Ankaŭ en ĉi
tiu malfeliĉo la fidela vulpo ne forlasis lin. Ĝi
alkuris kaj riproĉis la reĝidon, ke li forgesis ĝian
konsilon. „Mi ne povas forlasi vin — diris ĝi —
mi eltiros vin al la taga lumo.“ Ĝi diris al la
<!-- paĝo 44 -->
reĝa filo, ke li ekkaptu ĝian voston kaj forte ĝin
tenu, kaj ĝi eltiris la junulon supren. „Vi ne
estas ankoraŭ sendanĝera — diris la vulpo —
viaj fratoj ne estas certaj, ĉu vi mortis, ili ĉir<!--
-->kaŭis la arbaron per gardistoj kun ordono mortigi
vin, se vi revenos.“ Malriĉulo sidis ĉe vojo, la junulo
interŝanĝis kun li la vestojn kaj tiamaniere suk<!--
-->cesis eniri en la kastelon. Neniu lin rekonis, sed
la birdo komencis fajfi, la ĉevalo komencis manĝi
kaj la reĝidino ĉesis plori. La reĝo ekmiris kaj
demandis: „Kion tio signifas?“ La reĝidino
respondis: „Mi ne scias, sed estis tiel malĝoje
al mi, kaj nun mi estas tiel gaja! Ŝajnas al mi,
ke venis mia vera fianĉo.“ Ŝi rakontis ĉion, kio
okazis, kvankam la du fratoj estis minacintaj
mortigi ŝin, se ŝi malkaŝos ilian perfidon. La
reĝo kunvokis ĉiujn, kiuj estis en la kastelo;
venis ankaŭ la junulo, kiel malriĉulo en ĉifonoj,
sed la reĝidino tuj rekonis lin kaj saltis al lia
brusto. La sendiaj fratoj estis kaptitaj kaj kon<!--
-->damnitaj al la morto, kaj la plej juna reĝido
edziĝis kun la bela virgulino kaj estis proklamita
heredonto de l’ reĝo.</p>

<p>Kaj la malfeliĉa vulpo? Longe, longe post
ĉi tiuj okazoj la reĝido foje iris en la arbaron
kaj renkontis la vulpon, kiu diris: „Vi posedas
nun ĉion, kion vi deziris, sed mia malfeliĉo ne
havas finon; sed se vi volos, vi povos min savi.“
Kaj ĝi ree petegis, ke li mortpafu ĝin kaj de<!--
-->tranĉu ĝiajn piedojn kaj kapon. Apenaŭ la reĝa
filo tion faris, la vulpo fariĝis homo. Li estis
neniu alia, ol la frato de la bela reĝidino. Kiam
la kruela sorĉo estis forigita, nenio mankis en
ilia feliĉo ĝis la morto.</p>

<!-- paĝo 45 -->

<h2>Fiŝkaptisto kaj lia edzino.</h2>

<p>Estis iam fiŝkaptisto kaj lia edzino, kiuj loĝis
kune en malnova budo tuj apud la maro. La
fiŝkaptisto ĉiutage ĵetis en la maron sian fiŝhokon
kaj tiel li kaptadis kaj kaptadis la fiŝojn.</p>

<p>Foje li sidis sur la mara bordo kaj rigardis
la hokon en la klara akvo: li sidis kaj sidis.</p>

<p>La fiŝhoko profundiĝis ĝis la fundo. Li
eltiris ĝin kaj rigardas: li kaptis grandan fiŝon.
La fiŝo diris al li: „Aŭskultu, kaptisto, lasu al
mi la vivon; mi ne estas vera fiŝo, mi estas
sorĉita princo. Kion tio utilos al vi, se vi min
mortigos? Mi ne estus por vi granda regalo, ĵetu
min en la akvon kaj lasu min naĝi.“ — „Vi ne
bezonas diri tiom da vortoj — diris la maljunulo
— kompreneble mi liberigos fiŝon, kiu scias pa<!--
-->roli.“ Li ĵetis en la akvon la fiŝon, kiu pro<!--
-->fundiĝis ĝis la fundo kaj lasis post si longan sangan
strion. La fiŝkaptisto leviĝis kaj revenis al la
edzino en la budon. „Vi kaptis nenion hodiaŭ?“
— diris la virino. — „Ne, — respondis la viro
— mi kaptis hodiaŭ fiŝon, kiu diris, ke ĝi estas
sorĉita princo; mi ĵetis ĝin en la maron.“ — „Ĉu vi
nenion postulis?“ — demandis la virino. — „Ne
— diris la viro — kion mi devus postuli?“ — „Ah,
— diris la virino — malĝoje estas ĉiam loĝi ĉi
tie en budo malbonodora kaj abomena: kial vi
<!-- paĝo 46 -->
ne postulis malgrandan dometon. Iru al la maro
kaj voku la fiŝon; diru al ĝi, ke ni dezirus mal<!--
-->grandan dometon; tute certe ĝi donos ĝin.“ —
„Ah — diris la viro — por kio iri tien ankoraŭ
unu fojon?“ La virino respondis: „Vi ja kaptis
ĝin kaj poste liberigis, ĝi certe donos. Iru tuj.“
La viro ne volis rifuzi al la edzino kaj iris, sed
ne tre volonte.</p>

<p>Kiam li venis al la maro, la akvo estis tute
verda kaj flava, ne klara kiel ordinare. Li proksi<!--
-->miĝis al la akvo kaj diris:</p>

<p class="vers">„El la ondoj, fiŝo kara,<br/>
Venu al la bordo mara:<br/>
Ilzo min ĉi tien sendas<br/>
Kaj dometon de vi mendas.“</p>

<p>La fiŝo alnaĝis kaj diris: „Kion vi deziras?“
— „Vi kaptis ĝin, diris mia edzino, vi devis ion
postuli de ĝi. Ŝi ne volas plu loĝi en budo, ŝi
dezirus havi dometon.“ — „Revenu — respondis
la fiŝo — ŝi jam havas ĝin.“</p>

<p>La fiŝkaptisto foriris. Lia edzino ne sidis
plu en budo. Malgranda dometo nun staris tie
kaj la virino sidis antaŭ la pordo sur benko. Ŝi
prenis lian manon kaj diris: „Eniru kaj rigardu,
kia komforto.“ Ili eniris. En la dometo estis
malgranda vestiblo, bela ĉambro kun kamero;
por ambaŭ estis litoj, krom tio kuirejo kaj pro<!--
-->vizejo, vazaro kupra kaj stana, ĉio pura, brilanta.
Post la dometo estis malgranda korto kun kokinoj
kaj anasinoj kaj ĝardeno kun legomoj kaj fruktoj.
„Rigardu — diris la virino — ĉu tio ne estas
ĉarma?“ — „Jes, — respondis la viro — ĉio
restu tiel, ni vivos tute feliĉe.“ — „Ni pripensos“
— diris la virino. Ili manĝis iom kaj iris dormi.</p>

<p>Pasis tiel unu aŭ du semajnoj kaj la virino
diris: „Aŭskultu, la dometo ja estas tro malvasta,
<!-- paĝo 47 -->
la korto kaj ĝardeno estas tiel malgrandaj. Kial
la fiŝo ne donacis al ni pli grandan domon. Mi
dezirus loĝi en granda ŝtona kastelo: iru al la
fiŝo, ĝi donacu al ni kastelon.“ — „Ah, virino
— diris la fiŝkaptisto — la dometo sufiĉas,
por kio loĝi en kastelo!“ — „Eh, — diris la
virino — la fiŝo povas tion fari.“ — „Ne, — diris
la viro — antaŭ ne longe la fiŝo donacis al ni
dometon, mi ne iros nun, mi ne volas ĝin tedi.“
— „Ĉesu babili — diris la virino — la fiŝo povas
tion fari kaj donos volonte.“ La fiŝkaptisto foriris
sed kun peza koro kaj pensis: tio ne estas prava.</p>

<p>Kiam li venis al la maro, la akvo estis
viola kaj blua, griza kaj densa, ĝi ne estis plu
verda kaj flava, sed ĝi estis ankoraŭ kvieta. La
fiŝkaptisto proksimiĝis kaj diris:</p>

<p class="vers">„El la ondoj, fiŝo kara,<br/>
Venu al la bordo mara:<br/>
Ilzo min ĉi tien sendas<br/>
Kaj kastelon de vi mendas.“</p>

<p>„Kion vi deziras?“ — demandis la fiŝo. —
„Ah, — diris malĝoje la kaptisto, — ŝi volas
loĝi en granda ŝtona kastelo.“ — „Iru tien, via
edzino staras antaŭ la pordo.“</p>

<p>La fiŝkaptisto iris pensante, ke li revenas
en la domon, sed kiam li venis, tie staris granda
ŝtona palaco kaj lia edzino supreniris la ŝtuparon;
ŝi prenis lian manon kaj diris: „Eniru“. Ili
eniris en la kastelon: la planko estis marmora,
amaso da servistoj malfermis al ili larĝe la por<!--
-->dojn. La muroj estis blankaj kovritaj per belaj
tapetoj, en la ĉambroj estis oraj seĝoj kaj tabloj,
kaj kristalaj lustroj pendis ĉe la plafono. En
ĉiuj ĉambroj estis tapiŝoj; manĝaĵo kaj plej bonaj
vinoj staris sur la tabloj, kiuj fleksiĝis sub ilia
<!-- paĝo 48 -->
pezo. Post la domo estis granda korto kun staloj
por ĉevaloj kaj bovinoj kaj plej belaj kaleŝoj.
Ne mankis ankaŭ granda, belega ĝardeno kun
plej belaj floroj kaj fruktoj. En granda parko,
longa duonmejlon, kuris cervoj, kapreoloj kaj
leporoj, — ĉio kion oni povus revi. „Kiaj be<!--
-->laĵoj!“ — diris la virino. „— Jes — respondis
li — ĉio restu tiel, nun ni loĝos en la bela
kastelo kaj ni estos feliĉaj.“ — „Ni pripensos —
diris la virino — nun ni dormu.“ Kaj ili kuŝiĝis.</p>

<p>En la sekvinta tago la edzino vekiĝis unua.
La suno lumis, ŝi rigardis tra la fenestro kaj
vidis la pentrindan landon, kuŝantan antaŭ ŝi.
La fiŝkaptisto etendis ankoraŭ siajn membrojn,
kaj ŝi tuŝegis lin per la kubuto kaj diris: „Leviĝu
kaj rigardu tra la fenestro: ĉu ni ne povus regni
la landon? Iru al la fiŝo kaj diru, ke ni volas
esti reĝoj.“ „Ah, virino — respondis li — por
kio esti reĝoj! Mi ne volas esti reĝo.“ — „Bone,
— diris ŝi — vi ne volas, sed mi volas esti reĝo.
Iru al la fiŝo, mi volas esti reĝo.“ — „Ah, virino,
vi volas esti reĝo, tion mi ne povas diri al ĝi.“
— „Kial ne? Iru tuj, mi devas esti reĝo.“ La
fiŝkaptisto iris tute konsternita. „Tio ne estas
prava, ne estas prava“ — pensis li, tamen li iris.</p>

<p>Kiam li venis al la maro, la akvo estis nigre
griza, bolis kaj malbonodoris. La fiŝkaptisto
proksimiĝis kaj diris:</p>

<p class="vers">„El la ondoj, fiŝo kara,<br/>
Venu al la bordo mara:<br/>
Ilzo min ĉi tien sendas<br/>
Reĝan tronon de vi mendas.“</p>

<p>„Kion vi deziras?“ — demandis la fiŝo. —
„Ŝi volas fariĝi reĝo“ — respondis li. — „Iru,
ŝi jam estas reĝo.“</p>

<p>Kiam li revenis al la palaco, li trovis la
<!-- paĝo 49 -->
kastelon multe pli granda, kun alta turo kaj be<!--
-->legaj ornamaĵoj. Gardistoj staris antaŭ la pordego
kaj amaso da soldatoj kun tamburoj kaj trumpetoj.
En la ĉambroj ĉio estis el pura marmoro kaj oro, velu<!--
-->raj tapiŝoj kaj grandaj oraj penikoj. Malfermiĝis la
pordo de l’salono: tie staras ĉiuj korteganoj, lia
edzino sidas sur alta trono el oro kaj diamantoj
kaj havas grandan oran kronon sur la kapo kaj
en la mano sceptron el pura oro kaj multekostaj
ŝtonoj. Ĉe ambaŭ flankoj staras en vico ses
virgulinoj, ĉiu kapon malpli alta ol la antaŭa.
La fiŝkaptisto proksimiĝis kaj diris: „Ah, virino,
vi estas reĝo?“ — „Jes — respondis ŝi — nun
mi estas reĝo.“ La fiŝkaptisto staris kaj rigardis
ŝin, fine li diris: „Ah, kiel bele estas, ke vi
estas reĝo! Nun ni deziros nenion plu.“ — „Ne
— respondis ŝi kaj fariĝis malkvieta — la tempo
pasas tiel malrapide, mi enuas. Iru al la fiŝo;
mi jam estas reĝo, mi volas fariĝi imperiestro.“
— „Ah, virino, — diris la fiŝkaptisto — vi
volas esti imperiestro?“ — „Iru al la fiŝo —
diris ŝi — mi volas esti imperiestro.“ — „Ah,
virino, la fiŝo ne povas fari vin imperiestro, mi
ne povas tion diri al ĝi; imperiestro estas nur
unu en la regno. La fiŝo ne povas fari vin im<!--
-->periestro, ne povas, ne povas!“ — „Kio — kriis
la virino — mi estas reĝo kaj vi estas nur mia
edzo. Iru tuj. Se ĝi faris min reĝo, ĝi povas
ankaŭ fari min imperiestro. Iru tuj!“ Li devis
obei. Li iris kun timo kaj pensis: „Tio ne suk<!--
-->cesos; imperiestro! ŝi postulas tro multe, ŝi fine
tedos la fiŝon.“</p>

<p>Kiam li venis al la maro, la akvo estis tute
nigra kaj densa kaj tiel bolis, ke veziketoj krevis
sur la supraĵo. Forta vento skuis ĝin. La teru<!--
-->rita fiŝkaptisto proksimiĝis kaj diris:</p>
<!-- paĝo 50 -->
<p class="vers">„El la ondoj, fiŝo kara,<br/>
Venu al la bordo mara:<br/>
Ilzo min ĉi tien sendas,<br/>
Imperion de vi mendas.“</p>

<p>„Kion vi deziras?“ — demandis la fiŝo. —
„Ah fiŝo, mia edzino volas esti imperiestro.“ —
„Iru, ŝi jam estas imperiestro.“</p>

<p>Kiam li revenis hejmen, la tuta kastelo estis
el polurita marmoro kun alabastraj figuroj kaj
oraj ornamaĵoj. Antaŭ la pordego marŝis soldatoj,
blovis trumpetojn kaj batis tamburojn. En la
palaco baronoj, grafoj kaj princoj estis servistoj
kaj malfermis antaŭ li orajn pordojn. Kiam li
eniris, lia edzino sidis sur trono el unu ora peco
longa unu mejlon. Ŝi havis sur la kapo grandegan
oran kronon, ornamitan per briliantoj kaj kar<!--
-->bunkoloj; en unu mano ŝi tenis la sceptron, en
la alia la imperiestran pomon. Ĉe ambaŭ flankoj
staris la gardistoj en du vicoj: plej granda estis
grandegulo du mejlojn alta, plej malgranda —
pigmeo ne pli alta ol mia malgranda fingro.
Antaŭ ŝi staris amaso da grafoj kaj princoj. Time
proksimiĝis la fiŝkaptisto kaj diris: „Vi estas
nun imperiestro?“ — „Jes, mi estas imperiestro“
— respondis ŝi. Li staris kaj rigardis ŝin, fine
li diris: „Bele estas, ke vi estas imperiestro.“
— „Kial vi staras tie? — respondis ŝi. — Mi
estas nun imperiestro, mi volas esti papo; iru al
la fiŝo.“ — „Kion, virino, kion vi deziras! Papo
estas nur unu en la tuta kristanaro, la fiŝo ne
povas tion fari!“ — „Iru — diris ŝi — mi volas
fariĝi papo; hodiaŭ ankoraŭ mi devas esti papo.“
— „Ne, virino, mi ne povas tion diri, vi jam
troas, la fiŝo ne povas fari vin papo.“ — „Sufiĉe
da babilado. Se ĝi povas fari iun imperiestro,
<!-- paĝo 51 -->
ĝi povas ankaŭ fari papo. Rapidu, mi estas im<!--
-->periestro, vi estas nur mia edzo.“</p>

<p>La fiŝkaptisto foriris malkuraĝe, li tremis de
timo, liaj genuoj kaj kruroj skuiĝis. Terura vento
ekblovis, nuboj kovris la ĉielon, fariĝis mallume
kvazaŭ vespere. La folioj falis de l’arboj, la akvo
muĝis, bolis kaj batis la bordojn. En malproksimo
li vidis ŝipojn, kiuj alarme pafis, saltis kaj dancis
sur la ondoj. La ĉielo estis ankoraŭ iomete blua
en la mezo, sed ĉirkaŭe ĝi estis terure ruĝa, kiel
antaŭ fulmotondro. Li proksimiĝis terurita kaj
diris:</p>

<p class="vers">„El la ondoj, fiŝo kara,<br/>
Venu al la bordo mara:<br/>
Ilzo min ĉi tien sendas,<br/>
La tiaron de vi mendas.“</p>

<p>— „Kion vi deziras?“ — demandis la fiŝo.
— „Mia edzino volas fariĝi papo.“ — „Iru, ŝi
jam estas papo.“</p>

<p>La fiŝkaptisto foriris. Kiam li revenis, li
vidis grandan preĝejon, ĉirkaŭitan de palacoj.
Interne ĉion lumigis miloj da miloj da kandeloj kaj
lia edzino, tuta en oro de la kapo ĝis la piedoj, sidis
sur trono multe pli alta ol la antaŭa kaj havis sur
la kapo tri orajn kronojn. Ĉirkaŭis ŝin amaso
da pastroj. Ĉe ambaŭ flankoj staris du vicoj da
kandeloj, plej alta — kiel grandega turo, plej
malgranda — kiel lumingo en la kuirejo. Ĉiuj
imperiestroj kaj reĝoj genuis antaŭ ŝi kaj kisis
sian pantoflon. „Virino — diris la fiŝkaptisto
rigardante ŝin — vi estas nun papo?“ — „Jes,
mi estas papo.“ Li atente ŝin observis kaj ŝajnis
al li, ke li vidas sunon. „Ah, kiel bele estas,
edzino mia, ke vi estas papo.“ Sed ŝi sidis rigida,
kvazaŭ ŝtipo, kaj ne moviĝis. Li diris: „Nun
vi estos kontenta, vi estas papo, nenion plu vi
<!-- paĝo 52 -->
povus deziri.“ — „Mi pripensos“ — respondis
ŝi kaj ili kuŝiĝis.</p>

<p>Sed ŝi ne estis kontenta kaj la avideco ne
lasis ŝin dormi; ŝi pensis senĉese, kio ŝi povus
ankoraŭ fariĝi.</p>

<p>La fiŝkaptisto dormis bone kaj profunde, ĉar
li multe kuris tage, sed ŝi ne povis dormi kaj
sin turnis de unu flanko sur la alian, pensante
senĉese, kio ŝi povus ankoraŭ fariĝi. Nenion ŝi
povis elpensi. Dume leviĝadis la suno. Kiam
ŝi ekvidis la matenruĝon, ŝi sidiĝis sur la lito
kaj rigardis tra la fenestro; kiam aperis la suno,
ŝi ekpensis: „Ah, ĉu mi ne povus ordonadi la
leviĝon de la suno kaj luno?“ — „Leviĝu —
ekkriis ŝi, tuŝegante lin per la kubuto — iru al
la fiŝo, mi volas esti Dio.“ La fiŝkaptisto duone
dormis ankoraŭ, sed li tiel ektimis, ke li falis de
la lito. Li pensis, ke li ne bone aŭdis, frotis la
okulojn kaj demandis: „Ah, virino, kion vi diris?“
— „Se mi ne povos ordoni la leviĝon de la
suno kaj luno kaj se mi devos vidi, ke ili leviĝas
sen mia ordono, mi ne havos plu trankvilan horon,
ke mi ne povis ordoni ilin.“ — Ŝi tiel terure
lin ekrigardis, ke li ektremis. — „Iru tuj, mi
volas esti Dio.“ „Ah, virino — diris li kaj falis
antaŭ ŝi sur la genuojn — la fiŝo ne povas tion;
ĝi povis fari vin imperiestro kaj papo, mi petas
vin rekonsciiĝu kaj restu papo.“ Ŝi fariĝis furioza,
ŝiaj haroj flugis senorde ĉirkaŭ la kapo, ŝi disŝiris
la korsaĵon kaj ekbatis la edzon per la piedo
kriante: „Mi ne povas plu atendi, iru tuj, ĉu vi
ne aŭdas?“ Li surtiris la pantalonon kaj ekkuris
kvazaŭ freneza.</p>

<p>Ekblovis terura ventego, bruegis kaj muĝis
terure. Li apenaŭ povis stari sur la piedoj. La
domoj kaj arboj skuiĝis, la montoj tremis, la
<!-- paĝo 53 -->
ŝtonegoj ruliĝis en la maron, la ĉielo estis nigra
kiel peĉo. Tondris kaj fulmis, sur la maro leviĝis
nigraj ondoj, altaj kiel turoj kaj montoj, kaj ĉiu
portis blankan ŝaŭman kronon. La fiŝkaptisto
kriis, sed li mem ne aŭdis la proprajn vortojn:</p>

<p class="vers">„El la ondoj, fiŝo kara,<br/>
Venu al la bordo mara:<br/>
Ilzo min ĉi tien sendas,<br/>
Dian tronon de vi mendas.“</p>

<p>— „Kion ŝi deziras?“ — demandis la fiŝo.
„Ŝi volas esti Dio“ — diris la fiŝkaptisto. —
„Iru, ŝi ree sidas en la budo.“</p>

<p>Kaj ili sidas tie ankoraŭ hodiaŭ.</p>

<!-- paĝo 54 -->

<h2>Tablo „kovru vin“, orazeno
kaj bastono el sako.</h2>

<p>Estis iam tajloro, kiu havis tri filojn kaj
nur unu kaprinon. Ĉar la kaprino nutris per
sia lakto la tutan familion, oni devis doni al ŝi
bonan nutraĵon kaj konduki ŝin ĉiutage sur la
paŝtejon. La filoj paŝtis ŝin unu post la alia.
Foje la plej aĝa filo kondukis ŝin en la tombejon,
kie la plej bela herbo kreskis. Ŝi paŝtis sin tie
kaj saltis. Vespere, kiam proksimiĝis la tempo
reveni hejmen, li demandis: „Kaprino, ĉu vi
estas sata?“ La kaprino respondis:</p>

<p class="vers">„Manĝis mi kaj estas sata<br/>
De la herbo aromata.<br/>
Me, mee!“</p>

<p>„Venu do hejmen“ — diris la junulo, prenis
ŝian ŝnuron, kondukis ŝin en la stalon kaj alligis.
„Ĉu la kaprino havis sufiĉe da nutraĵo?“ — de<!--
-->mandis la maljuna tajloro. — „Ho jes, — respondis
la filo — manĝis ŝi kaj estas sata de la herbo
aromata.“ Sed la patro volis mem konvinkiĝi,
iris en la stalon karesis la karan beston kaj
demandis: „Kaprino, ĉu vi estas sata?“ La
kaprino respondis:</p>

<p class="vers">„Saltis mi, nenion trovis,<br/>
Kiel mi satiĝi povis?<br/>
Me! mee!“</p>

<p>„Kion mi aŭdas!“ — ekkriis la tajloro, kuris
al la knabo kaj diris: „Mensogulo; vi diris, ke
<!-- paĝo 55 -->
la kaprino estas sata, kaj lasis ŝin fasti?“ En
granda kolero li prenis de l’ muro la ulnon kaj
per batoj forpelis la filon.</p>

<p>En la sekvinta tago estis la vico de la dua
filo. Li trovis apud la plektobarilo de l’ ĝardeno
lokon, kie kreskis bela herbo. La kaprino manĝis
ĝin kaj lasis nenion. Vespere, kiam proksimiĝis
la tempo reveni hejmen, li demandis: „Kaprino,
ĉu vi estas sata?“ La kaprino respondis:</p>

<p class="vers">„Manĝis mi kaj estas sata<br/>
De la herbo aromata.<br/>
Me! mee!“</p>

<p>„Venu do hejmen“ — diris la junulo, tiris
ŝin en la stalon kaj alligis. „Ĉu la kaprino
havis sufiĉe da nutraĵo?“ — demandis la mal<!--
-->juna tajloro. — „Ho jes, — respondis la filo —
manĝis ŝi kaj estas sata de la herbo aromata.“
La tajloro, kiu volis mem vidi tion, iris en la
stalon kaj demandis: „Kaprino, ĉu vi estas sata?“
La kaprino respondis:</p>

<p class="vers">„Saltis mi, nenion trovis,<br/>
Kiel mi satiĝi povis?<br/>
Me! mee!“</p>

<p>„Sendia fripono! — kriis la tajloro — li
lasis fasti tiel noblan beston!“ — kaj forpelis
lin per la ulno.</p>

<p>Venis la vico de l’ tria filo. Por bone
plenumi la taskon, li trovis arbetaron kun plej
belaj folioj kaj paŝtis tie la kaprinon. Vespere
kiam li estis revenonta, li demandis: „Kaprino,
ĉu vi estas sata?“ La kaprino respondis:</p>

<p class="vers">„Manĝis mi kaj estas sata<br/>
De verdaĵo aromata.<br/>
Me! mee!“</p>

<p>„Venu do hejmen“ — diris la knabo, kon<!--
-->dukis ŝin en la stalon kaj alligis. „Ĉu la
<!-- paĝo 56 -->
kaprino havis sufiĉe da manĝaĵo?“ — demandis
la maljuna tajloro. — „Ho jes, — respondis la
filo — manĝis ŝi kaj estas sata de verdaĵo aro<!--
-->mata.“ La tajloro ne konfidis, iris en la stalon
kaj demandis: „Kaprino, ĉu vi estas sata?“ La
malica besto respondis:</p>

<p class="vers">„Saltis mi, nenion trovis,<br/>
Kiel mi satiĝi povis?<br/>
Me! mee!“</p>

<p>„Gento de mensoguloj! — ekkriis la tajloro
— unu same sendia kaj malzorga, kiel alia!
Trompu alian malsaĝulon!“ Kolera li kuris en
la domon kaj tiel draŝis per la ulno la dorson
de l’ knabo, ke la junulo forkuris.</p>

<p>La maljuna tajloro restis sola kun la
kaprino. En la sekvinta tago li iris en la stalon,
karesis la kaprinon kaj diris: „Venu, kara besteto,
mi men kondukos vin en la paŝtejon.“ Li
kondukis ŝin al verdaj plektobariloj, al altaj
herboj kaj en aliajn lokojn, kie la kaprinoj
volonte sin paŝtas: „Tiuĉifoje vi satmanĝos laŭ
via volo“ — diris li kaj paŝtis ŝin ĝis la vespero.
Tiam li demandis: „Kaprino, ĉu vi estas sata?“
Ŝi respondis:</p>

<p class="vers">„Manĝis mi kaj estas sata<br/>
De la herbo aromata.<br/>
Me! mee!“</p>

<p>„Venu do hejmen“ — diris la tajloro, kon<!--
-->dukis ŝin en la stalon kaj alligis. Forirante li
sin returnis al ŝi kaj demandis ankoraŭ unu
fojon: „Fine vi satmanĝis?“ Sed la kaprino
kondutis kontraŭ li ne pli bone, ol kontraŭ la
aliaj kaj respondis:</p>

<p class="vers">„Saltis mi, nenion trovis,<br/>
Kiel mi satiĝi povis?<br/>
Me! mee!“</p>

<!-- paĝo 57 -->

<p>Aŭdinte tion, la tajloro ekmiris kaj komprenis,
ke li maljuste forpelis siajn filojn. „Atendu —
kriis li — vi sendanka kreitaĵo! Ne sufiĉas
forpeli vin. Mi signos vin tiel, ke vi kuraĝos
neniam montri vin inter honestaj tajloroj.“ Li
rapide alportis razilon, saponis la kapon de la
kaprino kaj razis ŝin glata, kvazaŭ manplato.
Ĉar la ulno tro honorus ŝin, li alportis vipon kaj
tiel regalis ŝin, ke la kaprino forkuris salte.</p>

<p>La tajloro, tute sola, ekmalĝojis. Li dezirus
havi ĉe si la filojn, sed neniu sciis, kien forpelis
ilin la sorto. La plej aĝa fariĝis lernanto de
lignaĵisto. Li lernis diligente kaj persiste. Kiam
venis la tempo entrepreni metian migradon, la
majstro donacis al li tablon. Ĝi estis tute
simpla kaj el ordinara ligno, sed havis bonegan
econ: kiam oni starigis ĝin antaŭ sin kaj diris:
„Tableto, kovru vin,“ la bona tablo tuj estis
kovrita per pura tuko, aperis sur ĝi telero,
tranĉilo kaj forko, pladoj kun rostaĵoj kaj kuiraĵoj
kaj granda glaso da ruĝa brila vino, kiu ĝojigis
la koron. La junulo pensis: „Tio sufiĉos por
tuta via vivo,“ kaj esperplena ekiris en la vastan
mondon. Li tute ne zorgis, ĉu gastejo estas
bona, ĉu oni povas trovi tie manĝon aŭ ne.
Se tio plaĉis al li, li eĉ tute ne eniradis, sed
sur kampo aŭ herbejo, en arbaro li demetis de
l’ dorso la tablon, starigis antaŭ sin kaj diris:
„Kovru vin!“ kaj li havis ĉion, kion li bezonis.
Fine li ekdeziris reveni al la patro, esperante,
ke lia kolero dume kvietiĝis kaj ke li volonte
akceptos la filon kun la tablo „kovru vin“.
Vespere li venis en gastejon plenan de vojaĝantoj,
kiuj afable invitis lin sidiĝi ĉe ilia tablo, ĉar
alie li nenion ricevos. „Ne, — respondis la
lignaĵisto — mi ne volas forpreni de via buŝo
<!-- paĝo 58 -->
la lastajn pecojn, prefere mi mem regalos vin.“
Ili ridis pensante, ke li ŝercas, sed li starigis la
lignan tablon en la mezo de l’ ĉambro kaj diris:
„Tablo, kovru vin!“ Tuj la tablo estis kovrita
de manĝaĵoj, kiajn ne povus liveri la kuirejo
de l’ mastro. La odoro agrable tiklis la nazojn
de l’ gastoj. „Sinjoroj, mi petas vin, al la
tablo!“ — diris la lignaĵisto. Li ne bezonis inviti
ilin duajn fojon; ili proksimiĝis, eltiris la
tranĉilojn kaj brave komencis la atakon. Plej
multe mirigis ilin, ke apenaŭ iu plado mal<!--
-->pleniĝis, tuj aperis alia tute plena. La mastro
staris en angulo, rigardis kaj ne sciis, kion diri.
Li pensis: „Utila estus tia kuiristo en via
gastejo!“ La lignaĵisto kaj liaj kunuloj amuziĝis
ĝis malfrua nokto. Fine ili iris dormi. La
junulo ankaŭ kuŝiĝis kaj starigis la tablon apud
la muro. La pensoj ne lasis la mastron trank<!--
-->vila. Li rememoris, ke li posedas tute similan
tablon en la subtegmento, senbrue alportis ĝin
kaj lasis ĝin, preninte la miraklan. En la
sekvinta tago la lignaĵisto pagis por la nokto,
nenion rimarkinte prenis la tablon kaj foriris.
Tagmeze li venis al la patro, kiu akceptis lin
kun granda ĝojo. „Kara filo — demandis
li — kion vi ellernis?“ — „Patro, mi estas
lignaĵisto.“ — „Bona metio — respondis la mal<!--
-->junulo — sed kion vi alportis de via migrado?“
— „La plej bona afero, kiun mi alportis, estas
ĉi tiu tableto.“ La tajloro rigardis la tableton
de ĉiuj flankoj kaj diris: „Via majstroverko ne
valoras multe, ĝi estas malnova kaj malbona
tableto.“ — „Sed ĝi estas tableto „kovru vin“
— respondis la filo. — Kiam mi starigas ĝin
kaj diras: kovru vin, tuj aperas sur ĝi bongustaj
manĝaĵoj kaj vino, kiu ĝojigas la koron! Invitu
<!-- paĝo 59 -->
ĉiujn parencojn kaj amikojn, la tableto regalos
ilin kaj ĉiuj satmanĝos.“ Kiam la gastoj kun<!--
-->venis, li starigis sian tableton en la mezo de
l’ ĉambro kaj diris: „Tableto, kovru vin!“ Sed
la tableto ne moviĝis kaj staris malplena kiel
ĉiu alia, kiu ne komprenas la sorĉvortojn. La
malfeliĉa junulo komprenis, ke oni ŝanĝis al li
la tableton. Li hontis, ke li ŝajnis mensogulo,
kaj la parencoj ridis lin kaj devis reveni hejmen
kun malplena stomako. La patro rekomencis
sian tajloran laboron, kaj la filo eklaboris ĉe
majstro.</p>

<p>La dua filo venis al muelisto kaj fariĝis lia
lernanto. Kiam li jam ellernis la metion, la
majstro diris: „Via konduto ĉiam estis laŭdinda,
rekompence mi donacos al vi neordinaran azenon,
kiu ne tiras veturilon, nek portas sakojn.“ —
„Kion do li faras? — demandis la junulo. „Ĝi
sputas oron — respondis la majstro. — Se vi
starigas ĝin sur tuko kaj diras: „briklebrit“, la
bona besto sputas al vi oron, malantaŭe kaj
antaŭe.“ — „Bona afero“ — diris la junulo,
dankis la majstron kaj foriris en la vastan
mondon. Kiam li bezonis monon, li nur diris
al la azeno „briklebrit“, kaj la oro falis kiel
pluvo, li nur kolektis ĝin de l’ tero. Ĉie, kien
li venis, la plej bonaj objektoj ne estis tro
bonaj por li, kaj ju pli karaj ili estis, des pli
bone, ĉar lia poŝo ĉiam estis plena. Iom da
tempo li migris tiamaniere en la mondo kaj fine
ekpensis: „Mi devas trovi mian patron; kiam mi
venos kun mia azeno, li forgesos la koleron kaj
bone min akceptos.“ Li eniris okaze en la
saman gastejon, kie oni ŝtelis al lia frato la
tableton. Li kondukis post si la azenon, kaj la
mastro volis alligi ĝin, sed la junulo diris: „Mi
<!-- paĝo 60 -->
dankas vin, mi mem kondukos mian grizulon en
la stalon kaj mem alligos ĝin, ĉar mi devas scii,
kie ĝi staras.“ Tio ŝajnis stranga al la mastro
kaj li pensis, ke tiu, kiu mem devas zorgi pri
sia azeno, ne havas tre plenan poŝon. Sed kiam
la veninto metis la manon en la poŝon, eltiris
du orajn monerojn kaj mendis bonan vesper<!--
-->manĝon, li larĝe malfermis la okulojn, ekkuris
kaj elektis, kion li havis plej bonan en la provi<!--
-->zejo. Post la vespermanĝo la gasto demandis,
kion li ŝuldas. La mastro ne ŝparis la poŝon
de l’ junulo kaj diris, ke li devas aldoni ankoraŭ
du orajn monerojn. La junulo serĉis en la poŝo,
sed trovis tie nenion. „Atendu momenton, sinjoro
mastro, — diris li — mi iros kaj alportos monon,“
kaj kunprenis la tablotukon. La mastro kom<!--
-->prenis nenion, scivola sekvis lin senbrue kaj,
ĉar la gasto riglis la pordon de l’ stalo, li
rigardis tra fendo. La muelisto sternis la tukon
sub la azeno kaj ekkriis: „briklebrit“ — kaj en
la sama momento la besto komencis sputi la
oron, kiu falis kiel hajlo. „Mil diabloj — diris
la mastro — jen tute novaj dukatoj! Ne mal<!--
-->bona estas tia monujo!“ La gasto pagis sian
kalkulon kaj kuŝiĝis, la mastro nokte ŝteliris en
la stalon, elkondukis la moneriston kaj alligis
anstataŭe alian azenon.</p>

<p>En la sekvinta mateno la muelisto frue
foriris kun la azeno, suspektante nenion. Tag<!--
-->meze li venis al la patro, kiu ĝoje lin akceptis.
„Kion vi ellernis, kara filo?“ — demandis la
patro. — „Patro, mi estas muelisto.“ — „Kion vi
alportis de via migrado?“ — „Nur azenon.“ —
„Ne mankas azenoj ĉi tie — diris la tajloro —
mi preferus bonan kaprinon.“ — „Ĝi ne estas
ordinara besto, ĝi estas mirakla azeno: kiam mi
<!-- paĝo 61 -->
diras: „briklebrit“, la bona kreitaĵo sputas plen<!--
-->tukon da oro. Invitu ĉiujn parencojn, mi ilin
ĉiujn faros riĉaj homoj.“ — „Tio tre plaĉas al
mi — diris la patro — mi plu ne turmentos
min per la kudrado.“ Kaj li rapidis kunvoki
la parencojn. Kiam ĉiuj kunvenis, la muelisto
petis ilin sidiĝi, sternis la tukon kaj alkondukis
la azenon. „Atentu nun — diris li kaj ekkriis
„briklebrit“! — sed tio, kio falis sur la tukon,
ne similis orajn monerojn. Montriĝis, ke la
besto ne scias la artifikon, ĉar ne ĉiu azeno ĝin
scias. Malĝoja fariĝis la mieno de la kompatinda
muelisto, li komprenis, ke oni trompis lin, petis
pardonon de la parencoj, kiuj devis foriri same
malriĉaj, kiel ili venis. La tajloro rekomencis
sian laboron, kaj la filo sin dungis en muelejo.</p>

<p>La tria filo fariĝis lernanto de tornisto kaj
ĉar la metio estas malfacila, li lernis pli longe
ol la fratoj. Ili sciigis al li per letero sia
malsukceson kaj kiel la gastejestro ŝtelis al ili
en la lasta vespero la miraklajn donacojn. Kiam
la tornisto ellernis la metion, la majstro rekom<!--
-->pence por lia bona konduto donacis al li sakon
kaj diris: „En ĝi estas bastono.“ — „La sakon
mi metos sur la dorson, ĝi povos estis utila al
mi, sed por kio taŭgas la bastono, ĝi estos nur
superflua ŝarĝo.“ — „Mi tuj klarigos al vi —
diris la mastro — se iu ofendos vin, vi nur
diru: „Bastono, el la sako!“ kaj la bastono
elsaltos inter la homojn kaj tiel dancos sur
iliaj dorsoj, ke ili ne povos moviĝi ok tagojn;
ĝi ĉesos bati ne pli frue, ol vi diros: „Bastono,
en la sakon!“ La junulo dankis lin kaj ekiris
kun la sako sur la dorso. Ĉiufoje kiam iu tro
proksimiĝis al li kaj volis lin tuŝi, li diris:
„Bastono, el la sako!“ la bastono saltis eksteren
<!-- paĝo 62 -->
kaj batis la surtutojn aŭ kamizolojn sur la
dorsoj ne atendante senvestiĝon; rapide ĝi
laboris kaj neniu atendis longe sian vicon! La
juna tornisto venis vespere en la gastejon, kie
liaj fratoj estis trompitaj. Li metis la sakon
antaŭ si sur la tablo kaj komencis rakonti pri
ĉio rimarkinda, kion li vidis en la mondo.
„Jes — diris li — ekzistas tabletoj „kovru
vin“, orazenoj kaj alio simila — bonaj objektoj,
kiujn mi ne malŝatas; sed ĉio tio valoras nenion
kompare kun la trezoro, kiun mi akiris kaj kiun
mi havas en la sako.“ La mastro levis la
orelojn: „Kion, mil diabloj, li posedas — pensis
li — kredeble la sako estas plena de diamantoj.
Mi tre dezirus aligi ilin al la tableto kaj
azeno, ĉar ĉiuj bonaj aferoj kuniĝas triope.“
Kiam venis la tempo dormi, la gasto sin etendis
sur la benko kaj sub la kapon metis la sakon,
kiel kusenon. Kiam la mastro pensis, ke la
junulo jam profunde dormas, li proksimiĝis,
senbrue kaj singarde tiris la sakon provante,
ĉu li ne sukcesos fortiri ĝin kaj meti anstataŭe
alian. La tornisto jam de longe atendis tion
kaj kiam la mastro estis forte tironta, la junulo
ekkriis: „Bastono, el la sako!“ La bastono tuj
elsaltis al la ŝtelisto kaj malavare regalis lin.
La mastro kriis petante kompaton, sed ju pli
laŭte li kriis, des pli forte la bastono batis
la takton sur lia dorso. Fine tute senfort<!--
-->iĝinta la mastro falis teren. Tiam la tornisto
diris: „Se vi ne redonos la tableton „kovru
vin“ kaj la orazenon, la danco tuj rekomenciĝos.“
— „Oh, ne, ne — diris la mastro per mal<!--
-->laŭta voĉo — mi volonte redonos ĉion, ordonu
nur la malbenitan koboldon reveni en la sakon.“
La junulo diris: „Bone, mi ekkompatos vin, sed
<!-- paĝo 63 -->
memoru bone la lecionon!“ Li ekkriis „Bastono
en la sakon“ kaj liberigis la mastron.</p>

<p>En la sekvinta tago la tornisto ekiris al
la patro kun la tableto „kovru vin“ kaj kun la
orazeno. La patro ĝoje akceptis lin kaj de<!--
-->mandis, kion li ellernis. „Kara patro — diris
la junulo — mi estas tornisto.“ — „Bela metio!
— diris la patro, — kaj kion vi alportis de via
migrado?“ — „Multvaloran objekton, kara
patro, bastonon en la sako.“ — „Kion? —
ekkriis la patro — bastonon? Ĝi ne indis la
penon! Vi povas fari ĝin ankaŭ ĉe ni el iu
ajn branĉo.“ — „Sed ne tian, kara patro! Kiam
mi diras al ĝi: „Bastono el la sako“ — ĝi
elsaltas kaj batas tiujn, kiuj havas malbonajn
intencojn kontraŭ mi. Ĝi ne ĉesas, ĝis ili
kuŝas tere kaj petas kompaton. Rigardu, per
ĝi mi reprenis la tableton „kovru vin“ kaj
la orazenon, kiujn la gastejmastro fripono
ŝtelis al miaj fratoj. Alvoku ilin ambaŭ kaj
invitu ĉiujn parencojn, mi regalos ilin kaj
plenigos iliajn poŝojn per oro.“ La maljuna
tajloro ne tre konfidis, kunvokis tamen la
parencojn. La tornisto sternis tukon en la
ĉambro, enkondukis la orazenon kaj diris al la
frato: „Nun, kara frato, parolu kun ĝi.“ La
muelisto diris „briklebrit“ kaj en la sama
momento oraj moneroj ekpluvis sur la tukon.
La azeno ne ĉesis, ĝis ĉiuj havis tiom da oro,
ke ili ne povis forporti pli multe. (Mi vidas,
ke vi ankaŭ dezirus esti kun ili!) Poste la
tornisto alportis la tableton kaj diris: „Nun,
kara frato, parolu kun ĝ.i“ Apenaŭ la
lignaĵisto diris: „kovru vin“, ĝi jam estis
kovrita kaj plena de plej bonaj manĝaĵoj.
Komenciĝis festeno, kian la bona tajloro
<!-- paĝo 64 -->
neniam antaŭe vidis en sia domo; la tuta
parencaro restis kune ĝis la noktomezo, ĉiuj
estis gajaj kaj kontentaj. La tajloro ŝlosis en
la ŝranko la kudrilon, fadenojn, gladilon kaj
ulnon kaj vivis kun siaj tri filoj vivon feliĉan
kaj trankvilan.</p>

<p>Sed kia estis la sorto de l’ kaprino, pro
kiu la tajloro forpelis siajn filojn? Mi rakontos
tion al vi. Ŝi hontis pro sia senhara kapo kaj
kaŝis sin en neston de vulpo. Kiam la vulpo
revenis hejmen, paro da grandaj okuloj ekbrilis
antaŭ ĝi en la mallumo. Ĝi ektimis kaj
forkuris. Urso renkontis ĝin kaj vidante ĝian
konfuzon, demandis: „Kio estas al vi? Kial vi
faras grimacojn?“ — „Ah — respondis la fla<!--
-->vulo — terura monstro sidas en mia nesto!
Ĝi ekrigardis min per siaj fajraj okuloj.“ —
„Ni tuj forpelos ĝin“ — diris la urso, iris kun
la vulpo al ĝia nesto kaj ekrigardis internen;
sed kiam ĝi vidis la fajrajn okulojn, ĝi ankaŭ
ektimis kaj forkuris de la terura besto. Abelo
renkontis la urson kaj vidante, ke ĝi ne sentas
sin tre bone en sia haŭto, diris: „Urso, kia mal<!--
-->ĝoja mieno, kie estas via gajeco?“ — „Ne babilu,
terura besto kun fajraj okuloj sidas en la
nesto de l’ flavulo kaj ni ne povas ĝin forpeli.“
La abelo diris: „Mi domaĝas vin, urso. Mi estas
malgranda, malforta kreitaĵo, kiun vi tute ne
rigardas sur via vojo, tamen mi esperas, ke mi
povos vin helpi.“ Ĝi flugis en la vulpan neston,
sidiĝis sur la glata, razita kapo de l’ kaprino
kaj tiel forte ŝin pikis, ke ŝi elsaltis, kriis me!
mee! kaj forkuris kiel furioza en la arbaron.
De tiu tempo neniu scias, kie ŝi estas.</p>

<!-- paĝo 65 -->

<h2>Fabelo pri unu, kiu migris por
ekkoni la timon.</h2>

<p>Patro havis du filojn. La pli aĝa estis saĝa,
prudenta kaj kapabla, la pli juna estis malsaĝa,
povis nenion kompreni kaj lerni. La homoj
rigardante lin diris: „Li estos ŝarĝo por la
patro!“ Kiam oni devis ion fari, ĉiam la pli
aĝa devis ĝin plenumi; sed kiam la patro sendis
lin malfrue vespere aŭ nokte, kaj la vojo estis
tra tombejo aŭ alia timiga loko, li ĉiufoje
respondis: „Oh ne, patro, mi ne iros tien, mi
timas.“ Kiam vespere ĉe la fajrujo oni rakontis
fabelojn, kiuj tremigis la aŭskultantojn, ili iafoje
diris: „Ah, kiel mi timas;“ sed la pli juna sidas
en angulo, aŭskultas, kaj ne povas kompreni,
kion tio signifas. „Oni ĉiam diras: mi timas!
mi timas! Mi ne timas, kredeble tio estas arti<!--
-->fiko, kiun mi ne konas.“</p>

<p>Foje la patro diris al li: „Aŭskultu, vi en
la angulo, vi fariĝas granda kaj forta. Vi
devas ion ellerni kaj mem trovi por vi la panon.
Vi vidas, kiel via frato penas, sed via laboro
ĉiam estas vana.“ — „Patro, — respondis la
filo — mi volonte lernus ion; mi volus ellerni,
kio estas la timo, mi tute ne komprenas tion.“
La pli aĝa ridis kaj pensis: „Dio mia, kia mal<!--
-->saĝulo estas mia frato, li neniam taŭgos por io:
se ne lernas la infano, ĝi ne estos kapitano.“</p>

<!-- paĝo 66 -->

<p>Post iom da tempo orgenisto vizitis la
domon. La patro plendis pri sia ĉagreno kaj
rakontis, ke la pli juna filo taŭgas por nenio,
nenion scias kaj lernas nenion: „Imagu, kiam
mi demandis lin, kiun metion li volas lerni, li
respondis, ke li dezirus ellerni, kio estas la
timo.“ — „Se sole tion li deziras, —res<!--
-->pondis la orgenisto — li povas ĝin ellerni ĉe
mi; lasu lin en mia domo, mi lin poluros.“
La patro estis kontenta, ĉar li pensis: „En
ĉiu okazo la knabo iom profitos.“ La orgenisto
prenis la knabon en sian domon kaj li
devis sonorigi en la preĝejo. Post kelke da
tagoj la orgenisto vekis la knabon noktomeze,
ordonis al li leviĝi, suriri la preĝejan turon kaj
sonorigi. „Mi instruos vin, kio estos la timo“
— pensis la orgenisto kaj iris sekrete antaŭe.
La knabo suriris la turon, ĉirkaŭrigardis kaj
kiam li volis preni en la manon la ŝnuron, li
ekvidis sur la ŝtuparo, kontraŭ la fenestro,
blankan figuron. „Kiu estas tie?“ — demandis
li, sed la figuro ne respondis, ne moviĝis.
„Respondu — ekkriis la junulo — aŭ iru for,
vi havas ĉi tie nokte nenion por fari!“ La
orgenisto staris senmova, por kredigi al la junulo,
ke tio estas fantomo. La knabo ree kriis: „Kion
vi volas? Parolu, se vi estas honesta homo; alie
mi faligos vin de l’ ŝtuparo.“ La orgenisto
pensis: „Li tion ne faros,“ ne respondis kaj
staris kvazaŭ ŝtona. La knabo trian fojon al<!--
-->parolis lin, sed vane. Tiam li ekkuris kaj tiel
depuŝis de l’ ŝtuparo la fantomon, ke ĝi rulfalis
dek ŝtupojn kaj restis senmova en angulo. La
knabo sonorigis, revenis en la domon, ne dirinte
eĉ unu vorton kuŝiĝis kaj ekdormis. La edzino
de l’ orgenisto longe atendis la edzon, sed li ne
<!-- paĝo 67 -->
revenis. Fine ŝi ektimis, vekis la knabon kaj
demandis: „Ĉu vi ne scias, kie restis mia edzo?
Li suriris antaŭ vi la turon.“ — „Ne, — res<!--
-->pondis la knabo. — Iu staris sur la ŝtuparo
kontraŭ la fenestro, kaj ĉar li volis nek respondi,
nek foriri, mi pensis, ke li estas ŝtelisto kaj
faligis lin de l’ ŝtuparo. Iru tien, vi vidos, ĉu
tio estis via edzo. Se jes, granda domaĝo
estas.“ La virino kuris tien kaj trovis la edzon
en angulo; li kuŝis kaj ĝemis, ĉar unu lia piedo
estis rompita.</p>

<p>Ŝi portis la edzon malsupren kaj kun
laŭtaj krioj rapidis al la patro de l’ junulo.
„Via filo — kriis ŝi — kaŭzis grandan mal<!--
-->feliĉon, li deĵetis mian edzon de l’ ŝtuparo,
tiel ke li rompis unu piedon al la mal<!--
-->feliĉulo. Reprenu la friponon el nia domo.“
La patro ektimis, kuris al la knabo kaj
severe riproĉis lin: „Kiaj sendiaj agoj! La
diablo, ŝajnas, inspiris vin!“ — „Patro, —
respondis li — aŭskultu min, mi estas sen<!--
-->kulpa: li staris en la mallumo, kiel iu, kiu
havas malbonajn intencojn. Mi ne sciis, kiu
li estas kaj trifoje mi admonis lin respondi aŭ
foriri.“ — „Ah, — diris la patro — vi alportas
nur malfeliĉojn. For de miaj okuloj, mi ne
volas plu vidi vin.“ — „Bone, patro, atendu
nur ĝis la tagiĝo, mi foriros lerni la timon: mi
scios arton, kiu nutros min!“ — „Lernu, kion
vi volas — diris la patro — tio estas por mi
indiferenta. Jen estas 50 talaroj, iru en la
vastan mondon kaj al neniu diru, de kie vi
venas kaj kiu estas via patro, ĉar mi hontas
pro vi!“ — „Bone, patro, kiel vi volas. Se vi
postulas nenion plu, mi povas facile plenumi
vian volon.“</p>

<!-- paĝo 68 -->

<p>Kiam leviĝis la suno, la knabo metis la
talarojn en la poŝon, ekiris sur la grandan vojon
kaj senĉese ripetis al si: „Ah, se mi timus, se
mi timus.“ Homo iris sur la vojo, aŭdis la
vortojn, kiujn la knabo diris al si mem, kaj kiam
ili proksimiĝis al pendigilo, li diris: „Ĉu vi
vidas tie la arbon, kie sep junuloj festis la
edziĝon kun la filino de l’ ŝnurfaristo kaj nun
lernas flugi: sidiĝu tie kaj atendu la nokton, vi
lernos la timon.“ — „Se oni bezonas nenion
plu, la afero estas facile farebla. Revenu
morgaŭ matene: se mi tiel rapide lernos la
timon, vi ricevos miajn 50 talarojn.“ La knabo
iris al la pendigilo, sidiĝis sub ĝi kaj atendis
ĝis la vespero. Estis malvarme, la knabo ekbru<!--
-->ligis la fajron; sed noktomeze ekblovis tiel mal<!--
-->varma vento, ke la knabo ne povis sin varmigi
malgraŭ la fajro. Kiam li vidis, ke la vento
movas la pendigitojn, kiuj tuŝegas unu alian, li
pensis: „Mi frostiĝas ĉi tie ĉe la fajro, kiel ili
devas frostiĝi kaj tremi tie supre!“ Li estis
kompatema: li alstarigis ŝtupetaron, supreniris,
malligis ĉiujn sep kaj portis ilin malsupren.
Poste por ekflamigi la karbojn li blovis sur la
fajron kaj sidigis ilin ĉirkaŭe. Sed ili sidis sen<!--
-->movaj kaj la fajro ekbruligis iliajn vestojn.
„Gardu vin — kriis la knabo, alie mi ree vin
pendigos!“ La mortintoj aŭdis nenion, silentis,
kaj iliaj ĉifonoj brulis. La knabo ekkoleris kaj
diris: „Vi ne volas vin gardi? Bone, sed mi
tute ne intencas bruli kun vi,“ — li ree
pendigis ilin, sidiĝis ĉe la fajro kaj ekdormis.
En la sekvinta tago venis al li la sama homo
por ricevi la 50 talarojn kaj diris: „Nun vi
scias, kio estas la timo!“ — „Ne — respondis
la knabo — de kie mi povus scii? Ĉi tiuj
<!-- paĝo 69 -->
supre ne malfermis la buŝon; ili estis tiel mal<!--
-->saĝaj, ke ili lasis bruli siajn ĉifonojn.“ La
homo vidis, ke li ne ricevos la 50 talarojn,
foriris kaj diris: „Tian mi ne vidis ankoraŭ!“</p>

<p>La knabo iris sian vojon kaj ree ripetis al
si: „Ah, se mi timus, se mi timus!“ Veturigisto,
kiu iris post li, demandis: „Kiu vi estas?“ —
„Mi ne scias — respondis la junulo. — „La
veturigisto daŭrigis: „De kie vi venas?“ — „Mi
ne scias.“ — „Kiu estas via patro?“ — „Tion
mi ne povas diri.“ — „Kion vi murmuras
senĉese?“ — „Mi volus lerni la timon, sed
neniu povas instrui min.“ — „Ĉesu babili
sensencaĵojn — diris la veturigisto — iru kun
mi, eble mi loĝigos vin.“ La knabo iris kun
la veturigisto, kaj vespere ili venis en gastejon,
kie ili estis pasigontaj la nokton. Enirante en
la ĉambron, la knabo ree diris: „Ah, se mi
timus, se mi timus!“ La mastro, aŭdinte tion,
ekridis kaj diris: „Se vi tion serĉas, vi trovos
ĉi tie bonan okazon.“ — „Silentu! — diris ŝia
edzino — multaj kuraĝuloj jam perdis tie la
vivon. Domaĝe estus, se ĉi tiuj belaj okuloj ne
vidus plu la tagan lumon.“ La knabo diris:
„Kiel ajn malfacila ĝi estas, mi volas ĝin lerni,
mi ja por tio migras en la mondo.“ Li ne lasis
la gastejmastron trankvila, ĝis ĉi tiu rakontis,
ke ne malproksime estas malbenita kastelo, kie
li povas lerni la timon, se li nur pasigos tie tri
noktojn. La reĝo promesis al tiu, kiu kuraĝos
tion fari, sian filinon kiel edzinon, kaj la filino
estas la plej bela virgulino en la tuta mondo.
En la kastelo estas ankaŭ grandaj trezoroj,
gardataj de malbonaj spiritoj: oni povus akiri
ilin kaj fariĝi riĉulo. Multaj kuraĝuloj jam estis
interne, sed neniu ankoraŭ eliris. En la sekvinta
<!-- paĝo 70 -->
tago la knabo iris al la reĝo kaj diris: „Se
vi permesos, mi maldormos tri noktojn en la
kastelo.“ La reĝo ekrigardis lin kaj ĉar la
knabo plaĉis al li, li diris: „Vi povas peti tri
aferojn, sed nur senvivajn objektojn, kaj vi povos
kunporti ilin en la kastelon.“ La junulo respondis:
„Mi petas fajron, tornilon kaj lignaĵistan stablon
kun tranĉilo.“</p>

<p>La reĝo ordonis ĉion ĉi porti tage en la
kastelon. Kiam proksimiĝis la nokto, la knabo
eniris en la kastelon, ekbruligis helan fajron en
unu ĉambro, metis apude la stablon kun la
tranĉilo, sidiĝis sur la tornilo kaj diris: „Ah, se
mi timus! Sed ankaŭ ĉi tie mi ne lernos la
timon.“ Antaŭ noktomezo li volis flamigi la
fajron: kiam li blovis, io ekkriis en angulo:
„Miaŭ, miaŭ, kia malvarmo!“ — „Malsaĝuloj,
kial vi krias? Venu al la fajro kaj varmigu vin.“
Apenaŭ li tion diris, elsaltis du grandaj katoj,
sidiĝis ĉe ambaŭ liaj flankoj kaj sovaĝe rigardis
lin per siaj fajraj okuloj. Post momento, kiam
ili jam varmigis sin, ili diris: „Kolego, ĉu vi ne
volas ludi kartojn?“ — „Kial ne — respondis
li — sed montru viajn piedojn!“ Ili etendis
siajn ungegojn. „Ah — diris li — kiel longaj
ungoj! Atendu, mi devas ilin detranĉi.“ Li
kaptis ilin sur la nuko, sidigis sur la stablo,
ŝraŭbis iliajn piedojn kaj diris: „Mi vidis fiajn
fingrojn, mi plu ne volas ludi kun vi.“ Li
mortigis la katojn kaj ĵetis en akvon. Apenaŭ
li kvietigis la du ludkunulojn kaj sidiĝis ĉe la
fajro, el ĉiuj anguloj venis nigraj katoj kaj
hundoj nigraj, ligitaj al fajraj ĉenoj, pli kaj pli
multenombraj tiel, ke li ne povis forpuŝi ilin.
Ili kriis terure, paŝis en la fajron, disĵetis la
karbojn kaj volis estingi ĝin. Momenton li
<!-- paĝo 71 -->
rigardis kviete, sed ili fine tedis lin, li kaptis la
tranĉilon, ekkriis: „For, kanajloj!“ — kaj
senkompate hakis dekstren kaj maldekstren.
Parto forkuris, parton li mortigis kaj ĵetis en la
lageton. Kiam li revenis, li flamigis fajron el
la eroj kaj varmigis sin. Kiam li sidis tiamaniere,
liaj okuloj ne volis plu esti malfermitaj kaj li
deziris dormi. Li ĉirkaŭrigardis kaj ekvidis en
la angulo grandan liton. „Ĝustatempe“ — diris
li kaj kuŝiĝis. Sed apenaŭ li fermis la okulojn,
la lito ekveturis kaj veturis tra la tuta kastelo.
„Bone, tre bone — diris la knabo — kuru
rapide!“ La lito ruliĝis kvazaŭ al ĝi estus
jungitaj ses ĉevaloj, tra la sojloj kaj ŝtuparoj,
supren kaj malsupren. Subite, krak krak ĝi
renversiĝis kaj kuŝis sur li kvazaŭ monto. Sed
li deĵetis kovrilojn kaj kusenojn, eliĝis kaj
diris: „Veturu, al kiu tio plaĉas.“ Li kuŝiĝis
ĉe la fajro kaj dormis ĝis la tagiĝo. Matene
la reĝo venis kaj vidante lin kuŝantan sur
la planko, pensis ke la fantomoj mortigis
lin kaj ke li estas malviva. „Domaĝe, tiel
bela homo!“ — diris la reĝo. La junulo
aŭdis tion, leviĝis kaj diris: „Ankoraŭ ne!“
La reĝo ekmiris, sed ĝojis kaj demandis, kiel
pasis la nokto. „Tre bone — respondis la
knabo — pasis unu, pasos ankaŭ la ceteraj.“
Kiam li venis en la gastejon, la mastro larĝe
malfermis la okulojn: „Neniam mi supozis, ke
mi ree vidos vin vivanta; nun vi ellernis la
timon?“ — „Ne, ĉio estas vana, se iu povus
klarigi ĝin al mi!“</p>

<p>En la sekvinta nokto li ree iris en la mal<!--
-->novan kastelon, sidiĝis ĉe la fajro kaj rekomencis
sian kanton: „Ah, se mi timus, se mi timus!“
Kiam venis la noktomezo, eksonis bruo kaj
<!-- paĝo 72 -->
krioj pli kaj pli laŭtaj. Post momento ĉio
eksilentis; fine el la kamentubo aperis duono
da homo kaj falis antaŭ li. „Tio ne sufiĉas
— kriis li — kie estas la alia duono?“ La
bruo rekomenciĝis, io furioze kriegis, kaj la alia
duono falis. „Atendu — diris la junulo — mi
ekflamigos por vi la fajron.“ Kiam li tion faris,
li ekvidis, ke la ambaŭ duonoj kuniĝis kaj
terura homo sidis sur lia loko. La knabo diris:
„Mi ne konsentas, la benko estas mia.“ La
homo volis lin forpuŝi, sed la knabo ne cedis,
depuŝis la monstron kaj sidiĝis sur sia loko.
Dume falis pli multe da homoj, unu post alia.
Ili alportis naŭ kadavrajn krurojn kaj du kadav<!--
-->rajn kapojn, starigis la krurojn kaj ekludis keglojn.
La junulo ankaŭ ekdiziris ludi kaj demandis:
„Aŭskultu, ĉu vi akceptos min?“ — „Jes, se vi
havas monon.“ — „Mi havas sufiĉe da mono —
sed viaj kegloj ne estas sufiĉe rondaj.“ Li prenis
la kapojn, metis ilin en la tornilon kaj rondigis.
„Nun ili pli bone ruliĝos — diris li — al la ludo!“
Li ludis kun ili kaj perdis iom da mono, sed
kiam la dekdua horo eksonoris, ĉio malaperis
antaŭ liaj okuloj. Li kuŝiĝis kaj trankvile ek<!--
-->dormis. En la sekvinta tago venis la reĝo kaj
demandis: „Kiel pasis la dua nokto.“ — „Mi
ludis keglojn — respondis li — kaj perdis
kelke da heleroj.“ — „Vi do ne timis?“ —
„Tute ne, gaje estis! Ah, se mi scius, kio estas
la timo!“</p>

<p>En la tria nokto li ree sidiĝis sur sia benko
kaj tediĝinta diris: „Ah, se mi timus!“ En mal<!--
-->frua horo ses grandaj viroj venis kaj alportis
ĉerkon. La knabo diris: „Certe tio estas mia
kuzo, kiu mortis antaŭ kelke da tagoj,“ faris
invitan geston kaj ekkriis: „Venu, kuzeto, venu!“
<!-- paĝo 73 -->
Ili metis la ĉerkon sur la plankon; li prok<!--
-->simiĝis kaj demetis la kovrilon: tie kuŝis mal<!--
-->vivulo. La knabo tuŝis lian vizaĝon, sed ĝi
estis malvarma kiel glacio. „Atendu — diris
li — mi iom varmigos vin.“ Li iris al la fajro,
varmigis sian manon kaj metis ĝin sur la
vizaĝon de l’ mortinto, sed la kadavro restis
malvarma. La knabo prenis ĝin el la ĉerko,
sidiĝis ĉe la fajro, metis la malvivulon sur siajn
genuojn kaj frotis ĝiajn brakojn por fluigi la
sangon. Kiam tio ne efikis, li ekpensis: kiam
du kuŝas kune en la lito, ili varmigas sin
reciproke. Li do portis ĝin en la liton, kovris
ĝin kaj kusiĝis ĉe ĝia flanko. Post momento
la mortinto varmiĝis kaj komencis moviĝi. La
knabo diris: „Vi vidas kuzo, se mi ne estus
vin varmiginta ...“ Sed la mortinto ekkriis:
„Nun mi sufokos vin!“ — „Kio? — ekkriis
la knabo. Tia estas via danko? Vi tuj re<!--
-->venos en la ĉerkon!“ Li levis la mortinton,
ĵetis en la ĉerkon kaj fermis la kovrilon. La
ses viroj ree aperis kaj forportis la ĉerkon.
„Mi ne povas timi, neniam mi lernos ĉi tie la
timon.“</p>

<p>Homo enpaŝis, pli alta ol ĉiuj aliaj, terura;
li estis maljuna kaj havis longan blankan
barbon. „Malnoblulo — kriis li — mi instruos
al vi la timon: vi mortos.“ — „Ne rapidu —
respondis la junulo — se mi devas morti, ni
antaŭe priparolu la aferon.“ — „Vi tuj ekkonos
la pezon de mia mano“ — diris la monstro. —
„Atendu iom, ne fanfaronu; mi estas same forta
kiel vi, eble pli forta“ — „Tion mi vidos — diris
la maljunulo. — Se vi estas pli forta, mi lasos vin
foriri. Venu kaj ni provu.“ Tra mallumaj koridoroj
li kondukis lin en forĝejon, prenis hakilon kaj
<!-- paĝo 74 -->
per unu bato penetrigis la amboson en la
teron. „Mi faros la samon pli bone“ — diris
la knabo kaj iris al la alia amboso; la mal<!--
-->junulo proksimiĝis por rigardi, kaj lia blanka
barbo pendis super ĝi. La knabo prenis la
hakilon, dishakis la amboson kaj per la sama
bato pinĉigis en ĝi la barbon de l’ monstro.
„Nun mi tenas vin, nun estas via vico morti.“
Li levis feran bastonon kaj komencis bati la
maljunulon, ĝis ĉi tiu ekĝemis kaj petis kom<!--
-->paton, promesante al la junulo grandajn
riĉaĵojn. La knabo eltiris la hakilon kaj
liberigis lin. La maljunulo rekondukis lin
en la kastelon kaj montris al li en kelo tri
kestojn plenajn de oro: „Unu parto estas
por la malriĉuloj, dua por la reĝo, tria por
vi.“ Dume la dekdua horo eksonoris, kaj la
spirito malaperis. La knabo restis en la mal<!--
-->lumo. „Mi trovos la vojon“ — diris li, palpis
ĉirkaŭe, retrovis la ĉambron kaj ekdormis tie
ĉe sia fajro. En la sekvinta mateno la reĝo
venis kaj diris: „Nun vi ellernis, kio estas la
timo?“ — „Ne — respondis la knabo —
Kiamaniere? Ĉi tie estis mia mortinta kuzo
kaj venis barbulo, kiu montris al mi multe
da mono en la kelo, sed neniu instruis al mi
la timon.“ La reĝo diris: „Vi liberigis la
kastelon, vi edziĝos kun mia filino.“ — „Tre
bone — respondis la knabo — tamen mi ne
scias ankoraŭ, kio estas la timo.“</p>

<p>Oni alportis la monon kaj festis la ed<!--
-->ziĝon, sed la juna reĝo, kvankam li amis la
edzinon kaj estis feliĉa, ĉiam ripetis: „Ah, se
mi timus, se mi timus.“ Tio fine ektedis ŝin.
Ŝia servistino diris: „Mi konas rimedon, li
lernos la timon.“ Ŝi iris al la rivereto, kiu
<!-- paĝo 75 -->
fluis tra la ĝardeno, kaj ordonis kapti sitelon
da guĝonoj*). Nokte kiam la juna reĝo dormis,
la edzino detiris de li la kovrilon kaj elverŝis
sur lin el la sitelo la akvon kun la guĝonoj;
la fiŝetoj eksaltis ĉirkaŭ li. Li vekiĝis kaj
ekkriis: „Ah, kiel mi timas, kiel mi timas, kara
edzino! Jes, nun mi scias, kio estas la timo.“</p>

<p>____________</p>

<p class="piednoto">*) Fiŝo: an. gudgeon, fr. goujon, germ. Gründling,
it. ghizzo, pol. kielb, rus. piskarj.</p>

<!-- paĝo 76 -->

<h2>Du fratoj.</h2>

<p>Estis iam du fratoj, unu riĉa, alia malriĉa.
La riĉa estis oraĵisto kaj malbona homo; la mal<!--
-->riĉa faris balailojn, li estis bona kaj honesta.
La malriĉa havis du knabojn dunaskitojn, ili tiel
similis unu la alian, kiel du akvaj gutoj. La
knaboj ofte iris en la domon de l’ riĉa kaj iafoje
ricevis restaĵojn por manĝi. Foje la malriĉa
iris en la arbaron por kolekti branĉetaĵon kaj
ekvidis birdon, tute oran kaj tiel belan, kian li
vidis neniam. Li levis ŝtonon, ĵetis ĝin al la
birdo kaj trafis feliĉe; sed nur ora flugilo falis,
kaj la birdo forflugis. Li levis la flugilon kaj
alportis ĝin al la frato. La oraĵisto esploris ĝin
kaj diris: „Ĝi estas pura oro“ kaj donis al la
frato multe da mono por ĝi. En la sekvinta
tago la malriĉa suriris betulon por dehaki kelke
da branĉoj: la sama birdo elflugis, kaj la mal<!--
-->riĉa trovis neston kaj en ĝi oran ovon. Li
prenis la ovon kaj alportis ĝin al la frato, kiu
ree diris: „Ĝi estas pura oro!“ kaj donis por ĝi
tiom da mono, kiom ĝi valoris. Fine la oraĵisto
diris: „Mi tre dezirus havi la birdon mem.“ La
malriĉulo iris trian fojon en la arbaron kaj ree
ekvidis la birdon sur arbo: li prenis ŝtonon kaj
trafis la birdon, kiu falis teren. La malriĉa al<!--
-->portis ĝin al la frato kaj ricevis por ĝi grandan
amason da oro. „Nun mi povos vivi senzorge“
— pensis li kaj kontenta revenis hejmen.</p>

<!-- paĝo 77 -->

<p>La oraĵisto estis saĝa kaj ruza kaj sciis
bone, kia birdo ĝi estas. Li vokis sian edzinon
kaj diris: „Rostu al mi la oran birdon kaj gardu
ĝin bone, ke nenio perdiĝu el ĝi; mi deziras
tute sola manĝi ĝin.“ Ĝi ne estis ordinara
birdo, — ĝi havis miraklan econ: kiu manĝos
ĝian koron kaj hepaton, trovos ĉiutage sub sia
kuseno oran moneron. La virino preparis la
birdon, metis ĝin sur turnrostilon kaj komencis
ĝin rosti. Post momento ŝi devis pro alia laboro
eliri el la kuirejo; dume la infanoj de l’ mal<!--
-->riĉa enkuris, proksimiĝis al la fajro kaj kelke da
fojoj turnis la rostilon. Du pecetoj elfalis el la
birdo sur la paton. „Ni manĝu ilin — diris unu
knabo — mi estas tiel malsata, neniu rimarkos.“
Kiam ili ambaŭ manĝis la pecetojn, eniris la
virino kaj vidante, ke ili ion manĝas, demandis:
„Kion vi manĝas?“ — „Du pecetojn, kiuj elfalis
el la birdo.“ — „Tio estis la koro kaj la hepato“
— diris la ektiminta virino; por ke la edzo
nenion suspektu kaj ne koleru, ŝi rapide buĉis
kokidon, elprenis ĝian koron kaj hepaton kaj
metis ilin ĉe la ora birdo. Kiam ĝi jam estis
rostita, ŝi portis ĝin al la edzo, kiu manĝis la
tutan birdon, lasinte nenion. En la sekvinta
mateno li metis la manon sub la kusenon,
esperante trovi sub ĝi oron, sed li ne trovis tie
alion, ol ĉiutage.</p>

<p>La infanoj tute ne sciis, kian feliĉon ili akiris.
Matene kiam ili leviĝis, io falis teren kaj ek<!--
-->sonoris: ili kliniĝis kaj levis du orajn monerojn.
La knaboj alportis ilin al la patro, kiu ekmiris
kaj diris: „Kiel ĝi okazis?“ Sed kiam en la
sekvinta tago ili ree trovis du orajn monerojn
kaj same ĉiutage, la patro iris al la frato kaj
rakontis al li la strangan okazon. La oraĵisto
<!-- paĝo 78 -->
tuj komprenis, ke la infanoj manĝis la koron kaj
hepaton de l’ ora birdo kaj por venĝo diris al
la frato: „Viaj infanoj komunikiĝas kun la diablo,
ne tuŝu la oron kaj ne lasu ilin en via domo,
ĉar li estras ilin kaj povas pereigi ankaŭ vin.“
La patro timis la diablon, kaj kvankam tio estis
malfacila por lia koro, li kondukis la knabojn
en la arbaron kaj forlasis ilin.</p>

<p>La infanoj kuris longe en la arbaro serĉante
la vojon hejmen, sed ili ne trovis ĝin kaj iris
pli kaj pli malproksime en la arbaron. Fine ili
renkontis ĉasiston, kiu demandis: „Kies infanoj
vi estas?“ — „Ni estas knaboj de ligisto de
l’ balailoj“ — respondis ili kaj rakontis, ke la
patro ne volis plu havi ilin en la domo, ĉar ili
trovis ĉiutage oran moneron sub sia kuseno. —
„Tio ne estas io malbona — diris la ĉasisto —
se vi nur restos honestaj kaj ne fariĝos mal<!--
-->diligentaj.“ La knaboj plaĉis al la bona homo
kaj ĉar li ne havis proprajn infanojn, li prenis
ilin en sian domon kaj diris: „Mi estos via patro
kaj edukos vin.“ — Li instruis al ili la ĉasadon
kaj kolektis por ili la oron, kiun ili ĉiumatene
trovis sub la kuseno.</p>

<p>Kiam la fratoj fariĝis plenaĝaj, la zorganto
kondukis ilin en la arbaron kaj diris: „Hodiaŭ
vi pafos vian provpafon, por ke mi povu pro<!--
-->klami vin ĉasistoj.“ Ili iris kun li sur postenon
kaj longe atendis, sed ĉasaĵo ne venis. Fine la
zorganto ekrigardis supren kaj ekvidis ĉenon de
blankaj anseroj, kiuj flugis triangule. Li diris
al unu knabo: „Mortpafu po unu ansero de ĉiu
flanko.“ La knabo sukcese plenumis la prov<!--
-->pafon. Post momento al flugis alia ĉeno, kiu
havis la formon de la cifero du. La zorganto
postulis, ke la alia knabo ankaŭ mortpafu po
<!-- paĝo 79 -->
unu ansero de ĉiu flanko, kaj la junulo ankaŭ
sukcese plenumis la provpafon. Tiam la zorg<!--
-->anto diris: „Mi proklamas vin ĉasistoj.“ Poste
la fratoj iris en la arbaron, interkonsiliĝis kaj
ion decidis. Kiam vespere ili sidiĝis por manĝi,
ili diris al sia zorganto: „Ni ne tuŝos la man<!--
-->ĝaĵojn, antaŭ kiam vi plenumos nian peton.“ Li
diris: „Kion vi petas?“ Ili respondis: „Ni ellernis
la ĉasadon, nun ni devas provi nian scion, per<!--
-->mesu al ni foriri en migradon.“ La maljunulo
rediris ĝoje: „Vi parolas, kiel bravaj ĉasistoj.
Tio, kion vi petas, estis ankaŭ mia deziro. Iru
en la vastan mondon, vi sendube trovos sukceson.“
Ili kune manĝis kaj trinkis ĝoje.</p>

<p>Kiam venis la destinita tago, la zorganto
donacis al ĉiu bonan pafilon kaj hundon kaj
permesis preni tiom el la kolektita oro, kiom ili
volis. Poste li akompanis ilin iom da tempo kaj
ĉe la adiaŭo donis al ili brilan tranĉilon kaj
diris: „Kiam vi estos disiĝontaj, penetrigu la
tranĉilon en arbon ĉe la vojkruco. Tiu, kiu
revenos unua, ekscios per ĝi la sorton de l’ for<!--
-->estanta frato: se li mortos la tranĉilo rustos de
l’ flanko, kien li foriris: se li estos vivanta, la
tranĉilo restos brila.“ La fratoj iris ĉiam an<!--
-->taŭen kaj venis en arbaron tiel grandan, ke ne
eble estis trairi ĝin dum unu tago. Ili restis
tie dum la nokto kaj manĝis, kion ili havis en
la ĉasaĵujo; ili iris ankoraŭ la tutan duan tagon
kaj ne eliris. Ĉar ili havis nenion por manĝi,
unu diris: „Ni devas ion mortpafi, alie ni suferos
malsaton.“ Li ŝarĝis la pafilon kaj ĉirkaŭ<!--
-->rigardis: maljuna leporo kuras. Li ekcelis, sed
la leporo petis kompaton, kriante:</p>

<p class="vers">„Paron da idoj miaj vi ricevos,<br/>
Se vi pafilon mortigan mallevos.“</p>

<!-- paĝo 80 -->

<p>Dirinte ĉi tion, li saltis en arbetaĵon kaj
alportis du idojn; sed la bestetoj ludis tiel gaje
kaj estis tiel ĝentilaj, ke la ĉasistoj ne volis
mortigi ilin. Ili kunprenis la leporidojn kaj la
bestetoj sekvis ĉiun ilian paŝon. Post iom da
tempo vulpo preterkuris; ili ekcelis por mortigi
ĝin, sed ĝi petis kompaton, kriante:</p>

<p class="vers">„Paron da idoj miaj vi ricevos,<br/>
Se vi pafilon mortigan mallevos.“</p>

<p>Ĝi alportis du idojn, sed la ĉasistoj ne volis
mortigi ilin kaj aligis ilin al la leporidoj. Ĉiuj
kvar nun sekvis la fratojn. Post iom da tempo
lupo eliris el la densejo. La ĉasistoj ekcelis,
sed la besto petis kompaton, kriante:</p>

<p class="vers">„Paron da idoj miaj vi ricevos,<br/>
Se vi pafilon mortigan mallevos.“</p>

<p>Ankaŭ la du lupidojn la ĉasistoj aligis al
la aliaj bestetoj kaj ĉiuj sekvis la fratojn. Poste
ili renkontis urson, kiu deziris ĝui ankoraŭ la
vivon kaj petis kompaton, kriante:</p>

<p class="vers">„Paron da idoj miaj vi ricevos,<br/>
Se vi pafilon mortigan mallevos.“</p>

<p>La ursidojn oni aligis al la aliaj, kune estis
jam ok. Fine kiu venis? Leono venis kaj ek<!--
-->skuis la kolhararon. Sed tio ne timigis la
ĉasistojn kaj ili ekcelis; tiam ankaŭ la leono
petis kompaton, kriante:</p>

<p class="vers">„Paron da idoj miaj vi ricevos,<br/>
Se vi pafilon mortigan mallevos.“</p>

<p>Li alportis du idojn, kaj nun la ĉasistoj
havis du leonojn, du ursojn, du lupojn, du
vulpojn kaj du leporojn, kiuj sekvis ilin kaj
servis. Bedaŭrinde ilia malsato daŭris, ili do
diris al la vulpoj: „Aŭskultu, vi lertuloj, liveru
al ni ion por manĝi, vi estas ruzaj kaj artifik<!--
-->emaj.“ La vulpoj respondis: „Ne malproksime
<!-- paĝo 81 -->
de ĉi tie estas kamparo, kie ni prenis pli ol unu
kokinon; ni montros al vi la vojon.“ Ili iris en
la kamparon, aĉetis ion por si kaj por la bestoj
kaj daŭrigis la vojiron. La vulpoj konis ĉiujn
kokejojn en la ĉirkaŭaĵo kaj ĉie montris al la
ĉasistoj la vojon.</p>

<p>Ili migris iom da tempo kune, sed ne trovis
oficon, kie ili povus resti kune, ili do diris:
„Vole nevole ni devas disiĝi.“ Ili dividis la
bestojn tiel, ke ĉiu havis leonon, urson, lupon,
vulpon kaj leporon. Poste ili adiaŭis unu la
alian, promesis al si fratan amon ĝis la morto
kaj penetrigis en arbon la tranĉilon, ricevitan de
la zorganto. Unu frato ekiris orienton, la alia
okcidenton.</p>

<p>La pli juna venis kun la bestoj en urbon,
kiu tuta estis kovrita per krepo. La knabo
eniris en gastejon kaj demandis la mastron, ĉu
li povas akcepti la bestojn por la nokto. La
mastro donis al ili stalon, kie truo estis en la
muro: la leporo elrampis tra ĝi kaj alportis al
si brasikan kapon, la vulpo alportis al si kokinon,
kaj manĝinte ŝin, ankaŭ kokon; sed la lupo, la
urso kaj la leono estis tro grandaj kaj ne povis
eliri, la mastro kondukis ilin al bovino, kiu
kuŝis en herbo, kaj la bestoj satmanĝis. La
ĉasisto, zorginte por siaj bestoj, demandis la
mastron, kial ĉie krepo pendas en la urbo. La
mastro diris: „Ĉar morgaŭ mortos la sola filino
de nia reĝo.“ — „Ĉu ŝi estas morte malsana?“
— „Oh ne, ŝi estas freŝa kaj sana, tamen ŝi
devas morti.“ — „Kial?“ — demandis la ĉasisto.
— „Post la urbo estas granda monto, sur kiu
drako loĝas: ĉiujare oni devas oferi al ĝi vir<!--
-->gulinon, alie ĝi dezertigus la tutan landon. Oni
donis al ĝi jam ĉiujn virgulinojn, restis sole la
<!-- paĝo 82 -->
reĝa filino; nenio savos ŝin, oni devas doni ŝin
morgaŭ al la drako.“ La ĉasisto demandis:
„Kial oni ne mortigas la drakon?“ — „Ah, —
respondis la mastro — multaj jam provis, sed
ĉiuj perdis la vivon. La reĝo promesis al tiu,
kiu mortigos la drakon, sian filinon kiel edzinon
kaj la regnon post sia morto.“</p>

<p>La ĉasisto nenion respondis, sed en la sekv<!--
-->inta mateno li prenis la bestojn kaj suriris kun
ili la monton de l’ drako. Supre malgranda
preĝejo estis kaj sur la altaro staris tri plenaj
pokaloj kun surskribo: „Kiu eltrinkos la pokalojn,
fariĝos plej forta homo en la tuta mondo kaj
povos uzi la glavon, kiu estas enterigita antaŭ
la sojlo.“ La ĉasisto ne trinkis, eliris, trovis la
glavon sed ne povis ekmovi ĝin. Li do reiris,
eltrinkis la pokalojn kaj fariĝis tiel forta, ke li
facile levis la glavon kaj povis svingi ĝin. Venis
la horo, en kiu oni devis konduki la virgulinon
al la drako. La reĝo, marŝalo kaj korteganoj
akompanis ŝin. La reĝidino ekvidis de mal<!--
-->proksime la ĉasiston sur la supro de l’ monto
kaj opiniis, ke tio estas la drako, kiu atendas
ŝin. Ŝi ne volis iri, sed fine ŝi devis cedi, ĉar
alie la tuta urbo pereus. La reĝo kaj la
korteganoj reiris hejmen plenaj de malĝojo, kaj
la marŝalo devis resti kaj observi ĉion de mal<!--
-->proksime.</p>

<p>Kiam la reĝidino venis sur la supron, tie
staris ne la drako, sed la juna ĉasisto. Li kon<!--
-->solis ŝin kaj diris, ke li ŝin savos. Li kondukis
ŝin en la preĝejon kaj ŝlosis tie. Post momento
alflugis la sepkapa drako kun granda bruo.
Ekvidinte la ĉasiston li ekmiris kaj diris: „Kion
vi faras ĉi tie sur la monto?“ La ĉasisto
respondis: „Mi volas batali kontraŭ vi.“ La
<!-- paĝo 83 -->
drako diris: „Multaj kavaliroj jam perdis ĉi tie
la vivon; sama estos via sorto“ — kaj elspiris
fajron el sep buŝegoj por ekbruligi la sekan
herbon kaj sufoki la ĉasiston en la fumo kaj
varmego, sed la fidelaj bestoj alkuris kaj pied<!--
-->premis la fajron. La drako saltis al la ĉasisto,
sed ĉi tiu eksvingis la glavon tiel, ke ĝi fajfis
en la aero, kaj dehakis tri kapojn de l’ monstro.
Ekfuriozis la monstro, leviĝis en la aeron, sputis
flamojn sur la ĉasiston kaj volis ree ataki lin,
sed la junulo levis la glavon kaj dehakis aliajn
tri kapojn. La monstro senforta falis teren, ĝi
volis sin ĵeti sur la ĉasiston, sed per la lastaj
fortoj la knabo dehakis al ĝi la voston. Li ne
povis plu batali kaj alvokis siajn bestojn, kiuj
disŝiris la monstron en pecojn. Kiam la batalo
estis finita, la ĉasisto malfermis la preĝejon kaj
trovis la reĝidinon kuŝanta sur la planko, ĉar
de timo ŝi perdis la konscion dum la batalo.
Li portis ŝin eksteren kaj kiam ŝi rekonsciiĝis,
li montris al ŝi la disŝiritan drakon kaj diris, ke
ŝi estas libera. Ŝi ekĝojis kaj diris: „Nun vi
estos mia edzo plej amata, ĉar la patro promesis
min al tiu, kiu mortigos la drakon.“ Ŝi demetis
sian koralan ĉirkaŭkolon kaj dividis ĝin al la
bestoj por ilin rekompenci, kaj la leono ricevis
la bukon. La naztukon kun sia nomo ŝi donacis
al la ĉasisto. La junulo iris al la drako, el<!--
-->tranĉis la sep langojn, volvis ilin en tukon kaj
bone kaŝis.</p>

<p>La fajro kaj la batalo tre lacigis la ĉasiston,
li do diris al la virgulino: „Ni estas ambaŭ lacaj,
ni dormu iom.“ Ŝi konsentis kaj ili kuŝiĝis, kaj
la ĉasisto diris al la leono: „Gardu nin dum la
dormo.“ Ili ambaŭ ekdormis, kaj la leono
kuŝiĝis apud ili por gardi, sed ankaŭ ĝi estis
<!-- paĝo 84 -->
laca de la batalo, ĝi do alvokis la urson kaj
diris: „Kuŝiĝu apud mi, mi devas iom dormi; se
io venos, veku min.“ La urso kuŝiĝis apud ĝi,
sed ankaŭ ĝi estis laca, li do alvokis la lupon
kaj diris: „Kuŝiĝu apud mi, mi devas iom dormi,
kaj se io venos, veku min.“ La lupo kuŝiĝis
apud ĝi, sed ĝi ankaŭ estis laca, ĝi alvokis la
vulpon kaj diris: „Kuŝiĝu apud mi, mi devas
iom dormi, kaj se io venos, veku min.“ La
vulpo kuŝiĝis apud ĝi, sed ankaŭ ĝi estis laca,
ĝi do alvokis la leporon kaj diris: „Kuŝiĝu apud
mi, mi devas iom dormi, kaj se io venos, veku
min.“ La leporo sidiĝis apud ĝi, sed la mal<!--
-->feliĉa leporo ankaŭ estis laca, havis neniun
anstataŭanton kaj ankaŭ ekdormis. Nun dormis
la reĝidino, ĉasisto, leono, urso, lupo, vulpo kaj
leporo; ĉiuj dormis profundan dormon.</p>

<p>La marŝalo, kiu devis de malproksime ĉion
observi kaj atendis ĝis la drako forflugos kun
la reĝidino, vidis, ke sur la monto ĉio estis
kvieta, ekkuraĝis kaj suriris la supron. Tie
kuŝis la disŝirita, dispecigita drako kaj ne mal<!--
-->proksime de ĝi la reĝa filino kaj ĉasisto kun
siaj bestoj, — ĉiuj profunde dormis. La marŝalo
estis malbona kaj sendia homo, li prenis sian
glavon, dehakis al la ĉasisto la kapon kaj portis
malsupren la reĝidinon sur siaj brakoj. Ŝi
vekiĝis kaj forte ektimis, la marŝalo diris: „Vi
estas en miaj manoj, vi devas diri, ke mi mort<!--
-->igis la drakon.“ — „Mi ne povas ĝin diri, ĉar
tion faris ĉasisto kun siaj bestoj.“ La marŝalo
eltiris la glavon, minacis mortigi ŝin, se ŝi ne
obeos kaj tiamaniere devigis ŝin promesi. Poste
li alkondukis ŝin al la reĝo. Senlima estis la
ĝojo de l’ patro, kiam li vidis, ke la monstro ne
disŝiris ŝin kaj ke ŝi estas vivanta kaj sana. La
<!-- paĝo 85 -->
marŝalo diris: „Mi mortigis la drakon, liberigis
la reĝidinon kaj la tutan regnon kaj tial mi
postulas ŝin kiel edzinon laŭ via promeso.“ La
reĝo demandis: „Ĉu li diras veron?“ — „Jes!
— respondis ŝi — certe tio estas vera, sed mi
rezervas al mi, ke la edziĝo okazos ne pli frue,
ol post unu jaro,“ ĉar ŝi esperis, ke dum ĉi tiu
tempo ŝi aŭdos ion pri sia amata ĉasisto.</p>

<p>Sur la monto de l’ drako la bestoj kuŝis
apud sia senviva sinjoro kaj dormis; subite
granda burdo alflugis kaj sidiĝis sur la nazo de
la leporo. La leporo forpelis ĝin per la piedo
kaj daŭrigis la dormadon. La burdo venis duan
fojon, sed la leporo ree ĝin forpelis kaj dormis.
La burdo revenis trian fojon kaj tiel pikis ĝian
nazon, ke ĝi vekiĝis. La leporo tuj vekis la
vulpon, la vulpo la lupon, la lupo la urson, la
urso la leonon. Kiam la leono vekiĝis kaj vidis,
ke la reĝidino forestas kaj la sinjoro estas
senviva, ĝi terure ekblekis kaj ekkriis: „Kiu tion
faris? Urso, kial vi ne vekis min?“ La urso
demandis la lupon: „Kial vi ne vekis min?“,
la lupo la vulpon: „Kial vi ne vekis min?“ kaj
la vulpo la leporon: „Kial vi ne vekis min?“
La kompatinda leporo povis respondi nenion kaj
ĝi restis la kulpulo. La bestoj volis ataki ĝin,
sed ĝi petis kompaton dirante: „Ne pereigu min,
mi revivigos nian sinjoron. Mi konas monton,
kie kreskas mirakla radiko: kiu havas ĝin en la
buŝo, resaniĝas de ĉiu vundo kaj malsano. Sed
la monto estas ducent mejlojn de ni.“ La leono
diris: „Kuru kaj en daŭro de dudek kvar horoj
revenu kun la radiko.“ La leporo ekgalopis kaj
post dudek kvar horoj ĝi alportis la radikon.
La leono almetis al la ĉasisto la kapon kaj la
leporo enŝovis la radikon en lian buŝon. Tuj
<!-- paĝo 86 -->
ĉio kuniĝis, la koro komencis bati kaj la vivo
revenis. La ĉasisto vekiĝis kaj tre ektimis, ne
vidante la reĝidinon. Li pensis: „Ŝi foriris dum
mia dormo por liberiĝi de mi.“ La leono
rapidante almetis la kapon al la ĉasisto, turninte
la vizaĝon malantaŭen, sed la junulo meditis
malĝoje pri la reĝa filino kaj rimarkis nenion.
Nur tagmeze, kiam li volis ion manĝi, li ekvidis,
ke lia kapo estas turnita al la dorso. Li ne
povis tion kompreni kaj demandis la bestojn, kio
okazis al li dum la dormo? La leono rakontis
al li, ke ankaŭ ili ĉiuj ekdormis de laciĝo kaj
vekiĝinte trovis ĝin senviva kun dehakita kapo;
la leporo alportis la sanigan radikon kaj ĝi mem
rapidante malĝuste almetis la kapon. Por forigi
eraron la leono deŝiris la kapon de l’ ĉasisto,
turnis ĝin ĝuste, kaj la leporo sanigis la vundon
per la radiko.</p>

<p>Sed la ĉasisto estis malĝoja, li iris en la
mondon kaj ordonis al la bestoj danci antaŭ
homoj. Okazis, ke ĝuste post unu jaro li revenis
en la urbon, kie li savis la reĝan filinon. Nun
ĉie en la urbo hela skarlato pendis. La ĉasisto
demandis la gastejmastron: „Kion tio signifas?
Antaŭ unu jaro la urbo estis kovrita per nigra
krepo, kaj hodiaŭ ĉie oni vidas skarlaton?“ La
mastro respondis: „Antaŭ unu jaro oni estis
donontaj la reĝidinon al la drako, sed la mar<!--
-->ŝalo batalis kontraŭ ĝi kaj mortigis ĝin; morgaŭ
estos lia edziĝo kun la reĝidino. Jen kial antaŭ
unu jaro vi vidis la funebran krepon, kaj hodiaŭ
la skarlaton de l’ ĝojo.“</p>

<p>En la sekvinta tagmezo, en la tago de
l’ edziĝo, la ĉasisto diris: „Ĉu vi kredos, mastro,
ke hodiaŭ, ĉi tie en via domo mi manĝos panon
de l’ reĝa tablo?“ — „Mi vetus cent orajn
<!-- paĝo 87 -->
monerojn, ke tio ne estas vera“ — respondis la
mastro. La ĉasisto akceptis la veton kaj kon<!--
-->traŭmetis sakon kun tia sama kvanto da oro.
Poste li alvokis la leporon kaj diris: „Kuru,
kara saltulo, kaj alportu al mi panon de l’ reĝa
tablo.“ La leporo estis la plej malforta kaj ne
povis komisii tion al iu alia, ĝi do devis uzi
siajn proprajn piedojn. „Ah, — pensis ĝi — se
mi sola kuros tra la stratoj, la hundoj de
l’ buĉistoj certe persekutos min.“ Okazis, kiel
ĝi antaŭvidis, la hundoj kuris post ĝi kaj volis
fliki ĝian felon. Sed la leporo galopulo forkuris
kaj sin kaŝis en gardodometon. La soldato ne
rimarkis ĝin; kiam la hundoj alkuris kaj volis
eltiri la leporon, la gardostaranto malafable
akceptis ilin kaj batis ilin per la pafilo. La
hundoj forkuris laŭte kriegante. Kiam la leporo
ekvidis, ke la vojo estas libera, ĝi elsaltis, kuris
en la kastelon rekte al la reĝidino, sidiĝis sub
ŝia seĝo kaj ekgratis sian piedon. Ŝi diris:
„for, for!“, ĉar ŝi pensis, ke tio estas ŝia hundo.
La leporo ekgratis duan fojon, kaj ŝi ree diris:
„for, for!“, ĉar ŝi pensis, ke tio estas ŝia hundo.
Sed la leporo persistis kaj gratis trian fojon,
la reĝidino ekrigardis sub la seĝon kaj rekonis
la leporon per ĝia ĉirkaŭkolo. Ŝi levis ĝin,
portis en sian ĉambron kaj demandis: „Kara
leporo, kion vi deziras?“ Ĝi respondis: „Mia
sinjoro, kiu mortigis la drakon, estas ĉi tie kaj
sendis min peti panon de l’ reĝa tablo.“ La
reĝidino ekĝojis, alvokis la bakiston kaj ordonis
alporti panon, kian manĝas la reĝo. „Sed la
bakisto devas porti la panon, por ke mi povu
forkuri de la hundoj.“ La bakisto portis la
panon ĝis la pordo de l’ gastejo; tie la leporo
ekstaris sur la postaj piedoj, prenis la panon per
<!-- paĝo 88 -->
la antaŭaj kaj alportis ĝin al sia sinjoro.
La ĉasisto diris: „Vi vidas, sinjoro mastro, la oro
estas mia.“ La mastro tre miris, kaj la ĉasisto
daŭrigis: „Jes, sinjoro mastro, mi jam havas la
panon, nun mi dezirus manĝi ankaŭ iom da reĝa
rostaĵo.“ La mastro diris: „Mi volus ĝin vidi,“
sed li ne konsentis veti. La ĉasisto alvokis la
vulpon kaj diris: „Mia vulpeto, kuru kaj alportu
al mi reĝan rostaĵon.“ La flavulo estis pli ruza,
ĝi iris, kaŝante sin en anguloj tiel, ke neniu
hundo ĝin vidis, sidiĝis sub la seĝo de l’ reĝidino
kaj ekgratis ŝian piedon. Ŝi ekrigardis mal<!--
-->supren kaj rekonis la vulpon per la ĉirkaŭkolo,
prenis la senditon en sian ĉambron kaj diris:
„Kara vulpo, kion vi deziras?“ — „Mia sinjoro,
kiu mortigis la drakon, estas ĉi tie kaj sendis
min peti rostaĵon, kian la reĝo manĝas.“ La
reĝidino alvokis la kuiriston. Li preparis
rostaĵon, kian la reĝo manĝas, kaj portis ĝin
post la vulpo ĝis la pordo de l’ gastejo. Tie la
vulpo prenis de li la pladon, forpelis per la vosto
la muŝojn, kiuj sidiĝis sur la viando, kaj al<!--
-->portis ĝin al sia sinjoro. „Rigardu, sinjoro
mastro, — diris la ĉasisto — pano kaj rostaĵo
jen estas, nun mi volas ankaŭ legomojn, kiajn
manĝas la reĝo.“ Li alvokis la lupon kaj diris:
„Kara lupo, iru tien kaj alportu al mi legomojn,
kiajn la reĝo manĝas.“ La lupo iris rekte en
la palacon, ĉar li timis neniun, kaj kiam ĝi venis
al la seĝo de l’ reĝidino, ĝi ektiris ŝian
veston. Ŝi ekrigardis posten kaj rekonis ĝin per
la ĉirkaŭkolo. Ŝi kondukis ĝin en sian ĉambron
kaj demandis: „Kara lupo, kion vi deziras?“ Ĝi
respondis: „Mia sinjoro, kiu mortigis la drakon,
estas ĉi tie kaj sendis min peti legomojn, kiajn
manĝas la reĝo.“ La reĝidino alvokis la
<!-- paĝo 89 -->
kuiriston, li preparis legomojn, kiajn la reĝo
manĝas, kaj portis ilin ĝis la pordo de l’ gastejo.
Tie la lupo prenis la pladon kaj alportis ĝin al
sia sinjoro. „Vi vidas, sinjoro mastro, — diris
la ĉasisto — mi havas panon, rostaĵon kaj
legomojn, sed mi volas manĝi ankaŭ dolĉaĵon,
kian la reĝo manĝas.“ Li alvokis la urson kaj
diris: „Kara urso, vi ja volonte lekas ion dolĉan,
iru tien kaj alportu al mi dolĉaĵon, kian la reĝo
manĝas.“ La urso ektrotis en la kastelon kaj
ĉiuj cedis al ĝi sur la vojo. Kiam ĝi pasis
preter la gardistoj, ili baris al ĝi la vojon per
pafiloj. Sed la urso ekstaris sur postaj piedoj
vangofrapis dekstren kaj maldekstren tiel, ke
ĉiuj falis teren kaj iris rekte al la seĝo
de l’ reĝidino. Ĝi stariĝis post ŝi kaj ekmur<!--
-->muris. Ŝi ekrigardis posten, rekonis la urson,
kondukis ĝin en sian ĉambron kaj demandis:
„Kara urso, kion vi deziras?“ — „Mia sinjoro,
kiu mortigis la drakon, estas ĉi tie; li sendis
min peti dolĉaĵon, kian manĝas la reĝo.“ La
reĝidino alvokis la sukeraĵiston, kiu devis baki
kukojn, kiajn manĝas la reĝo kaj porti ilin ĝis
la pordo de l’ gastejo. La urso antaŭe forlekis
la pecetojn, kiuj defalis, poste ĝi stariĝis sur
postaj piedoj, prenis la pladon kaj alportis ĝin
al sia sinjoro. „Vi vidas, sinjoro mastro, — diris
la ĉasisto — nun mi havas panon, rostaĵon,
legomojn kaj dolĉaĵon, sed mi volas ankaŭ trinki
vinon, kian trinkas le reĝo.“ Li alvokis la
leonon kaj diris: „Kara leono, vi ja volonte
drinkus, iru kaj alportu al mi vinon, kian la
reĝo trinkas.“ La leono iris en la straton, ĉiuj
kuris for; kiam li venis al la gardistoj, ili volis
bari al li la vojon. La leono nur unu fojon ek<!--
-->blekis, kaj ĉiuj forsaltis. Ĝi iris al la reĝa
<!-- paĝo 90 -->
ĉambro kaj frapis per la vosto la pordon. La
reĝa filino eliris kaj ektimus ĝin, se ŝi ne estus
rekoninta ĝin per la ora buko de sia ĉirkaŭkolo.
Ŝi kondukis ĝin en sian ĉambron kaj demandis:
„Kara leono, kion vi deziras?“ — „Mia sinjoro,
kiu mortigis la drakon, estas ĉi tie; li sendis
min peti vinon, kian trinkas la reĝo.“ La
reĝidino alvokis la reĝan kelestron kaj ordonis
doni al la urso vinon, kian trinkas la reĝo. La
leono diris: „Mi iros kun li, por ke li donu la
veran reĝan vinon.“ Ili iris en la kelon kaj
kiam ili venis al la bareloj, la kelestro volis
doni al ĝi vinon, kiun trinkis la servistoj, sed la
leono diris: „Halt, mi gustumos la vinon!“ Ĝi
verŝis al si duonon da vazo kaj per unu gluto
eltrinkis ĝin. „Ne, tio ne estas la reĝa vino.“
La kelestro strabe ĝin rigardis, sed iris al alia
barelo, el kiu la marŝalo trinkis. La leono
ekkriis: „Halt, antaŭe mi gustumos la vinon,“
verŝis al si duonon da vazo kaj eltrinkis ĝin.
„Ĉi tiu estas pli bona — diris ĝi — sed ankoraŭ
ne la reĝa vino.“ La kelestro ekkoleris kaj
diris: „Kion povas scii pri vino tia malsaĝa
bruto.“ Sed la leono donis al li tian vango<!--
-->frapon, ke li falis teren; kiam li leviĝis, li sen<!--
-->vorte kondukis ĝin en apartan malgrandan kelon,
kie estis la reĝa vino, — ĝin ricevadis neniu
ekster la reĝo. La leono ree gustumis duonon
da vazo kaj diris: „Tio povas esti la reĝa vino“
kaj ordonis plenigi ses botelojn. Nun ili
supreniris kaj kiam la leono venis en la freŝan
aeron, ĝi ŝanceliĝis dekstren kaj maldekstren,
ĉar ĝi estis iom ebria. La kelestro devis porti
la vinon ĝis la pordo de l’ gastejo. Tie la leono
prenis la korbon per la dentoj kaj alportis ĝin
al sia sinjoro. „Vi vidas, sinjoro mastro, —
<!-- paĝo 91 -->
diris la ĉasisto — mi havas panon, viandon,
legomojn, dolĉaĵon kaj vinon reĝajn; nun mi
manĝos kun miaj bestoj.“ Li sidiĝis, manĝis
kaj trinkis kaj regalis la leporon, vulpon, lupon,
urson kaj leonon. Li estis esperplena, ĉar li
vidis, ke la reĝidino ankoraŭ amas lin. Post la
festeno li diris: „Sinjoro mastro, mi manĝis kaj
trinkis kiel reĝo, nun mi iros en la kastelon kaj
edziĝos kun la reĝidino.“ La mastro demandis:
„Kiamaniere tio fariĝos, ŝi ja havas jam fianĉon
kaj hodiaŭ oni festos la edziĝon?“ La ĉasisto
eltiris la naztukon, kiun la reĝidino donis al li
sur la draka monto kaj en kiu estis envolvitaj
la sep langoj de l’ monstro, kaj diris: „Tio, kion
mi tenas en la mano, helpos min.“ La mastro
rigardis la tukon kaj diris: „Ĉion mi kredos, sed
ne tion, kaj mi povas veti mian domon kun la
korto.“ La ĉasisto metis sur la tablon saketon
kun mil oraj moneroj kaj diris: „Jen estas
mia veto.“</p>

<p>Ĉe la reĝa tablo la reĝo diris al la filino:
„Kion volis ĉiuj ĉi sovaĝaj bestoj, kiuj venis al
vi kaj eniris kaj eliris el la kastelo?“ Ŝi
respondis: „Mi ne povas tion diri, sed vi bone
agos, se vi ordonos venigi ilian sinjoron.“ La
reĝo sendis serviston en la gastejon kaj invitis
la fremdulon. La servisto eniris ĝuste en la
momento, kiam la ĉasisto vetis kun la mastro.
La ĉasisto diris: „Vi vidas, sinjoro mastro, la
reĝo sendas serviston kaj invitas min; sed tiel
mi ne iros.“ Al la servisto li diris: „Petu la
reĝon, ke li sendu al mi reĝajn vestojn, kaleŝon
sesĉevalan kaj servistojn, kiuj akompanos min.“
Kiam la reĝo ekaŭdis la respondon, li diris al
sia filino: „Kion mi devas fari?“ Ŝi respondis:
„Sendu, kion li petas, vi bone agos.“ La reĝo
<!-- paĝo 92 -->
sendis reĝajn vestojn, sesĉevalan kaleŝon kun
servistoj. La ĉasisto, vidante ilin de malprok<!--
-->sime, diris: „Vi vidas, sinjoro mastro, oni
plenumas mian deziron.“ Li surmetis la reĝajn
vestojn, prenis la tukon kun la drakaj langoj
kaj ekveturis al la reĝo. Kiam la reĝo ek vidis
lin de malproksime, li demandis la filinon: „Kiel
mi devas lin akcepti?“ Ŝi respondis: „Plej bone
estos, se vi iros renkonte al li.“ La reĝo iris
renkonte al li kaj enkondukis lin en la kastelon.
La bestoj sekvis la ĉasiston. La reĝo montris
al li la lokon inter si kaj la reĝidino. La
marŝalo sidis ĉe la kontraŭa flanko, kiel fianĉo,
sed ne rekonis la fremdulon. Oni alportis la
sep kapojn drakajn por montri ilin al ĉiuj, kaj
la reĝo diris: „La sep kapojn dehakis la marŝalo
kaj tial mi donas al li hodiaŭ mian filinon, kiel
edzinon.“ Tiam la ĉasisto leviĝis, malfermis
ĉiujn buŝegojn kaj demandis: „Kie estas la langoj
de l’ drako?“ La marŝalo ektimis, paliĝis kaj
ne sciis, kion respondi; fine terurita li diris:
„La drakoj ne havas langojn.“ — „La mensoguloj
ne devus havi ilin — respondis la ĉasisto, —
sed la langoj de l’ drako estas la pruvo de l’
venko.“ Li malvolvis la tukon, en kiuj la langoj
estis, metis ilin en la buŝegojn, kaj ĉiuj ĝuste
taŭgis. Poste li prenis la tukon, sur kiu la
nomo de l’ reĝidino estis brodita, kaj demandis,
al kiu ŝi ĝin donis. Ŝi respondis: „Al tiu, kiu
mortigis la drakon.“ Tiam la ĉasisto kunvokis
siajn bestojn, demetis de ĉiu la ĉirkaŭkolon kaj
de la leono la oran bukon, montris ĉion al la
virgulino kaj demandis, kies propraĵo ĝi estas.
„La ĉirkaŭkolo kaj la ora buko estis mia, mi
disdonis ilin al la bestoj, kiuj helpis venki la
drakon.“ Nun la ĉasisto diris: „Kiam mi ek<!--
[paĝo 93]
-->dormis laca de la batalo, la marŝalo venis kaj
dehakis al mi la kapon; poste li forportis la
reĝidinon kaj rakontadis, ke li mortigis la drakon;
ke li mensogis, mi pruvas per la langoj, naz<!--
-->tuko kaj ĉirkaŭkolo.“ Poste li rakontis, kiel liaj
bestoj resanigis lin per mirakla radiko, ke tutan
jaron li migris kun ili kaj fine venis ĉi tien kaj
eksciis pri la perfido de l’ marŝalo per la rakonto
de l’ gastejmastro. La reĝo demandis la filinon:
„Ĉu tio estas vera, ke li mortigis la drakon?“
Ŝi respondis: „Jes, tio estas vera; nun mi povas
malkaŝi la hontindan agon de l’ marŝalo, ĉar ĝi
fariĝis konata sen mia konfeso. Li superforte
devigis min silenti. Tial mi postulis, ke la
edziĝo estu festita nur post unu jaro.“ La reĝo
kunvokis dudek konsilistojn por juĝi la marŝalon;
ili kondamnis lin al disŝiro per kvar bovoj. Tiel
oni punis la marŝalon. La reĝo donis la filinon
al la ĉasisto kaj proklamis lin reganto de la tuta
lando. La edziĝon oni festis kun granda ĝojo.
La juna reĝo venigis sian patron kaj zorganton
kaj superŝutis ilin per trezoroj. Ankaŭ la
gastejmastron li ne forgesis. Li alvokis lin kaj
diris: „Vi vidas, sinjoro mastro, mi edziĝis kun
la reĝidino, via domo kaj korto estas nun mia.“
La mastro respondis: „Jes, tute prave.“ La
juna reĝo diris: „Ekkonu la reĝan favoron: mi
lasas al vi la domon kaj korton kaj donacas
ankaŭ la mil orajn monerojn.“</p>

<p>La juna reĝo kaj reĝino estis kontentaj kaj vivis
feliĉe. Li ofte ĉasis, ĉar tio estis por li granda
plezuro, kaj la bestoj devis lin sekvi. Proksime
estis arbaro, pri kiu oni diris, ke ĝi estas sorĉita:
kiu eniros tien, ne facile revenos. La juna reĝo
tre deziris ĉasi tie kaj ne lasis la maljunan reĝon
trankvila, ĝis li permesis. La juna reĝo elrajdis
<!-- paĝo 94 -->
kun granda akompanantaro. Kiam li venis en
la arbaron, li ekvidis neĝeblankan cervinon kaj
diris al siaj servistoj: „Haltu ĉi tie kaj atendu
mian revenon, mi persekutos la belan ĉasaĵon.“
Li ekrajdis post ĝi kaj nur liaj bestoj lin sekvis.
La servistoj atendis ĝis la vespero, sed li ne
revenis, ili do iris hejmen kaj rakontis al la
reĝino: „La juna reĝo persekutas en la sorĉarbaro
blankan cervinon kaj ne revenis.“ La reĝino tre
maltrankviliĝis pro li. Dume la juna reĝo per<!--
-->sekutis la cervinon, sed ne povis kapti ĝin; kiam
li opiniis, ke oni jam povas pafi, ŝi ree forkur<!--
-->adis kaj fine tute malaperis. Nur tiam li
rimarkis, ke li enrajdis profunde en la arbaron;
li ekblovis sian kornon, sed neniu respondis, ĉar
liaj homoj ne povis ĝin aŭdi. Jam estis nokto,
la reĝo ne povis en ĉi tiu tago reveni hejmen,
desaltis de l’ ĉevalo, ekbruligis fajron apud arbo
kaj decidis pasigi tie la nokton. Li sidiĝis ĉe
la fajro, la bestoj kuŝiĝis ĉirkaŭ li. Subite
ŝajnis al li, ke li aŭdas homan voĉon: li ĉirkaŭ<!--
-->rigardis, sed vidis nenion. Post momento li
ekaŭdis super si ĝemon, li rigardis supren kaj
vidis maljunulinon, sidantan sur la arbaro. Ŝi
senĉese plendis: „Hu, hu, hu, kia malvarmo!“
La reĝo diris: „Malsupreniru kaj varmigu vin.“
— „Ne, viaj bestoj min mordos.“ — „Venu,
maljunulino, ili ne atakos vin.“ Ŝi estis sorĉi<!--
-->stino. „Mi ĵetos al vi vergon — diris ŝi —
ekbatu per ĝi ilin sur la dorso.“ La reĝo
prenis la vergon, sed apenaŭ li tuŝis la bestojn,
ili senmoviĝis kaj fariĝis ŝtonoj. Nun la sorĉi<!--
-->stino estis sendanĝera, desaltis de l’ arbaro,
tuŝis per la vergo ankaŭ la reĝon kaj ŝtonigis
lin. Tiam ŝi ekridis, tiris lin kaj la bestojn en
kavon, kie multe da samaj ŝtonoj kuŝis.</p>

<!-- paĝo 95 -->

<p>Kiam la juna reĝo tute ne revenis, la timo
kaj ĉagreno de l’ reĝino estis pli kaj pli granda.
En la sama tempo la alia frato, kiu ĉe la disiĝo
iris orienton, venis en la regnon. Li serĉis
servon, sed trovis ĝin nenie, li do migris kaj
liaj bestoj dancis por amuzi la homojn. Foje li
rememoris la tranĉilon, kiun ili penetrigis en
arbon ĉe la disiĝo, kaj volis ekscii ion pri la
sorto de l’ frato. Li venis tien kaj eltiris la
tranĉilon: la flanko de l’ frato estis duone bri<!--
-->lanta, duone kovrita de rusto. Li ektimis kaj
pensis: „Granda malfeliĉo kredeble atingis mian
fraton; sed eble mi sukcesos ankoraŭ lin savi,
ĉar la duono de l’ tranĉilo estas ankoraŭ
brilanta.“ Li ekiris kun siaj bestoj okcidenton
kaj kiam li venis al la pordego de l’ urbo, la
gardistoj demandis, ĉu ili devas anonci lin al la
reĝino, kiu jam de kelke da tagoj estas mal<!--
-->trankvila pro li kaj timas, ke li pereis en la
sorĉarbaro. La gardistoj estis certaj, ke li estas
la juna reĝo, tiel li similis la reĝon kaj ankaŭ
lin sekvis sovaĝaj bestoj. La junulo kon<!--
-->jektis, ke ili parolas pri lia frato kaj pensis:
„Plej bone estos, se mi lin ŝajnigos; tiamaniere
mi pli facile savos lin.“ Li ordonis al la gard<!--
-->istoj sin konduki en la kastelon kaj estis ak<!--
-->ceptita kun granda ĝojo. La juna reĝino estis
certa, ke li estas ŝia edzo kaj demandis, kial li
tiel longe forestis. Li respondis: „Mi eraris en
la arbaro kaj ne povis retrovi la vojon.“ Vespere
oni kondukis lin en la gereĝan liton, sed li metis
dutranĉan glavon inter si kaj la reĝino. Ŝi tion
ne komprenis, sed ne kuraĝis demandi.</p>

<p>La ĉasisto restis en la kastelo kelke da
tagoj kaj bone eksciis ĉion pri la sorĉarbaro;
fine li diris: „Mi devas ankoraŭ unu fojon tie
<!-- paĝo 96 -->
ĉasi.“ La reĝo kaj la juna reĝino penis kon<!--
-->vinki lin, ke li tion ne faru, sed li insistis kaj
forrajdis kun granda akompanantaro. Kiam li
venis en la arbaron, la samo okazis al li, kiel al
lia frato. Li ekvidis blankan cervinon kaj diris
al siaj homoj: „Haltu ĉi tie kaj atendu mian
revenon, mi persekutos la belan ĉasaĵon.“ Li
ekrajdis post ĝi kaj liaj bestoj sekvis lin. Sed
li ne povis kapti la cervinon kaj penetris tiel
profunde en la arbaron, ke li devis tie pasigi la
nokton. Kiam li ekbruligis fajron, li aŭdis ĝemon
super si: „Hu, hu, hu, kia malvarmo!“ Li ekri<!--
-->gardis supren: sur la arbo sidis la sama
sorĉistino. Li diris: „Malsupreniru kaj varmigu
vin, maljunulino.“ — „Ne, viaj bestoj min
mordos.“ Li respondis: „Ili ne atakos vin.“ Ŝi
ekkriis: „Mi ĵetos al vi vergon, ekbatu ilin per
ĝi, tiam mi estos sendanĝera.“ Kiam la ĉasisto
aŭdis tion, li diris: „Mi ne batos miajn bestojn;
venu malsupren, alie mi devigos vin.“ — „Kion
vi volas? Nenion vi povas fari al mi.“ — „Se
vi ne venos, mi pafos vin.“ Ŝi respondis: „Pafu,
mi ne timas viajn kuglojn.“ Li ekcelis kaj pafis,
sed la sorĉistino ne timis la plumbajn kuglojn
kaj brue ridis: „Vi ne trafos min.“ Sed la
ĉasisto konis la sekreton, deŝiris de sia vesto tri
arĝentajn butonojn, ŝarĝis per ili la pafilon kaj
pafis. La sorĉistino tuj falis kun krio teren, ĉar
ŝia arto ne povis kontraŭ tio efiki. La ĉasisto
metis sur ŝin sian piedon kaj diris: „Maljuna
sorĉistino, se vi ne diros tuj, kie mia frato estas,
mi kaptos vin per ambaŭ manoj kaj ĵetos en la
fajron.“ Ŝi forte ektimis kaj petis kompaton: „Li
kuŝas ŝtoniĝinta kun siaj bestoj en kavo.“ Li
devigis ŝin, ke ŝi konduku lin tien, kaj minacis:
„Maljuna monstro, nun revivigu mian fraton kaj
<!-- paĝo 97 -->
ĉiujn, kiuj kuŝas tie ĉi, alie mi ĵetos vin en la
fajron.“ Ŝi prenis vergon kaj tuŝis la ŝtonojn:
lia frato kun la bestoj tuj reviviĝis, multaj aliaj,
komercistoj, metiistoj kaj paŝtistoj leviĝis, dankis
pro la liberigo kaj foriris hejmen. La dunaskitoj,
revidinte unu la alian, kore ekĝojis; senfinaj estis
iliaj kisoj. Poste ili kaptis la sorĉistinon, ligis
ŝin kaj ĵetis en la fajron. Apenaŭ la sorĉistino
estis bruligita, la arbaro maldensiĝis, fariĝis luma
kaj klara, kaj oni povis vidi la reĝan kastelon
en interspaco de trihora vojo.</p>

<p>La fratoj iris hejmen kaj rakontis unu al la
alia siajn aventurojn. Kiam la pli juna diris, ke
li anstataŭas la reĝon en la tuta lando, la alia
respondis: „Mi tion konjektis, ĉar kiam mi venis
en la urbon, oni pensis, ke tio estis vi, kaj
honoris min kiel reĝon: la juna reĝino same
opiniis, mi devis manĝi kun ŝi kaj dormi en via
lito.“ Aŭdinte tion la pli juna ekfuriozis, eltiris
la glavon kaj dehakis al la frato la kapon. Sed
kiam li vidis la senvivan fraton kaj la fluantan
el li ruĝan sangon, li ploris kaj bedaŭris: „Mia
frato savis min, kaj mi mortigis lin pro tio.“
Subite alkuris lia leporo kaj diris, ke ĝi alportos
la radikon de l’ vivo. Ĝi kuris kiel sago kaj
ĝustatempe alportis la radikon. La mortinto
reviviĝis kaj ne rimarkis, ke li havis vundon.</p>

<p>Ili daŭrigis la vojiron kaj la pli juna diris:
„Vi tute similas min, havas reĝajn vestojn kiel
mi kaj la bestoj sekvas vin kiel min. Ni eniru
en la urbon tra du kontraŭaj pordegoj kaj de
du flankoj samtempe aperu antaŭ la maljuna
reĝo.“ Ili disiĝis, kaj al la maljuna reĝo sam<!--
-->tempe venis gardistoj de ambaŭ pordegoj kaj
anoncis, ke la juna reĝo kun la bestoj revenis el
la arbaro. La reĝo diris: „Tio ne estas ebla,
<!-- paĝo 98 -->
inter la pordegoj estas interspaco de unu horo.“
Dume la ambaŭ fratoj venis de du flankoj en la
korton de l’ kastelo kaj supreniris. La reĝo
diris al sia filino: „Diru, kiu estas via edzo? Ili
tiel similas unu la alian, ke mi ne povas rekoni.“
La reĝino tre ektimis kaj ne povis respondi;
fine ŝi rememoris la ĉirkaŭkolon, kiun ŝi disdonis
al la bestoj. Ŝi rimarkis sur unu el la leonoj
sian oran bukon kaj gaje ekkriis: „Tiu estas mia
edzo, kiun sekvos ĉi tiu leono!“ La juna reĝo
ekridis kaj diris: „Jes, tio estas vera.“ Ili
sidiĝis ĉe la tablo kaj gaje manĝis kaj trinkis.
Vespere, kiam la juna reĝo kuŝiĝis, lia edzino
demandis: „Kial en la lasta tempo vi ĉiam metis
ĉe via flanko la dutranĉan glavon? Mi pensis,
ke vi volas min mortigi!“ Nur tiam la reĝo
komprenis, kiel fidelan fraton li havis.</p>

<!-- paĝo 99 -->

<h2>Cindrulino.</h2>

<p>La edzino de riĉa homo ekmalsanis kaj kiam
ŝi sentis, ke ŝia fino proksimiĝas, ŝi alvokis la
solan filineton, kiun ŝi havis, al sia lito kaj diris:
„Kara infano, restu pia kaj bona, kaj bona Dio
ĉiam helpos vin; mi rigardos al vi de la ĉielo
kaj ĉiam estos apud vi.“ Post ĉi tiuj vortoj ŝi
fermis la okulojn kaj spiris la lastan spiron. La
knabino ĉiutage iris al la tombo de l’ patrino
kaj ploris, kaj restis pia kaj bona. Kiam la
vintro venis, la neĝo sternis sur la tombo
blankan tuketon, kaj kiam printempe la suno
fortiris ĝin, la riĉulo prenis alian edzinon.</p>

<p>La virino kunkondukis en la domon du
filinojn, kies vizaĝo estis bela kaj blanka, sed
kies koro estis abomena kaj nigra. Komenciĝis
malfacila tempo por la malfeliĉa orfino. „Ĉu la
malsaĝa anserino sidos ĉe ni en la ĉambro!“
parolis ili, „kiu volas manĝi panon, devas labori
por ĝi: for la kuireja knabinaĉo.“ Ili forprenis
ŝiajn belajn vestojn, surmetis al ŝi grizan mal<!--
-->novan kitelon kaj donis al ŝi lignajn ŝuojn.
„Rigardu la fieran princidinon, kiel ornamita
ŝi estas!“ kriis ili, ridis kaj kondukis ŝin en la
kuirejon. Ŝi devis de la mateno ĝis la vespero
plenumi malfacilan laboron, leviĝi frue antaŭ la
tagiĝo, porti akvon, ekbruligi fajron, kuiri kaj
lavi. Krom tio la fratinoj ĉikanis ŝin ĉiamaniere,
mokis kaj ŝutis al ŝi la pizojn kaj lentojn en la
<!-- paĝo 100 -->
cindron, kaj ŝi devis sidi longe kaj elekti ilin.
Ĉiuvespere laca de la laboro ŝi ne havis liton,
sed devis kuŝiĝi apud la fajrujo en la cindro.
Kaj ĉar pro tio ŝi estis ĉiam malpura kaj
kovrita de polvo, oni nomis ŝin Cindrulino.</p>

<p>Foje la patro antaŭ la forveturo foiron de<!--
-->mandis la ambaŭ knabinojn, kion li devas al<!--
-->porti por ili? „Belajn vestojn“ diris unu,
„Perlojn kaj altprezajn ŝtonojn“ la alia. „Kaj
vi, Cindrulino,“ diris la patro, „kion vi deziras?“
— „Patro, derompu por mi la unuan branĉeton,
kiu ekbatos vian ĉapelon dum via vojaĝo hejmen.“
Li aĉetis por la du knabinoj belajn vestojn,
perlojn kaj multekostajn ŝtonojn kaj dum la
reiro, kiam li rajdis tra verdaj arbetoj, avela
branĉeto ekbatis lin kaj deĵetis lian ĉapelon. Li
derompis la branĉeton kaj kunprenis ĝin. Kiam
li revenis hejmen, li donis al la du knabinoj,
kion ili deziris, kaj al Cindrulino la avelan
branĉeton. Cindrulino dankis, iris al la tombo
de l’ patrino kaj plantis tie la branĉeton. Ŝi
tiel ploris, ke la larmoj fluis sur ĝin kaj ĝin
surverŝis. Ĝi kreskis kaj fariĝis bela arbo.
Cindrulino tri fojojn ĉiutage iris tien, ploris kaj
preĝis, kaj ĉiufoje venis blanka birdeto, kaj kiam
ŝi esprimis deziron, la birdeto ĵetis al ŝi tion,
kion ŝi deziris.</p>

<p>Foje la reĝo aranĝis festenon kaj invitis
ĉiujn belajn junulinojn de la tuta lando, por ke
lia filo elektu edzinon. Kiam la du eksciis, ke
ili ankaŭ estas invititaj, ili ekĝojis, alvokis
Cindrulinon kaj diris: „Kombu niajn harojn,
brosu la ŝuojn kaj buku, ni iras al la edziĝa festo
en la reĝan kastelon.“ Cindrulino obeis, sed ŝi
ploris; ŝi ankaŭ dezirus iri kune por danci, kaj
ŝi petis la permeson de l’ duonpatrino. „Vi
<!-- paĝo 101 -->
Cindrulino, malpura kaj kovrita de polvo volas
ĉeesti la festenon? Vi havas nek vestojn, nek
ŝuojn, kaj volas danci!“ Sed kiam ŝi insiste
petis, la malbona virino fine diris: „Mi enŝutis
lentojn en la cindron, se vi sukcesos elekti la
lentojn dum du horoj, vi povas iri.“ La
knabino iris tra la posta pordo en la ĝardenon
kaj ekkriis: vi kolombetoj, vi turtoj, vi ĉiuj
birdetoj flugantaj en la aero, venu kaj helpu min
elekti la lentojn</p>

<p class="vers">„La bonaj en la poteton,<br/>
Malbonaj en la kropeton.“</p>

<p>Tuj venis al la fenestro de l’ kuirejo du
blankaj kolombetoj, poste du turtoj kaj fine
flirtis kaj svarmis internen ĉiuj birdetoj, flugantaj
en la aero kaj malleviĝis al la cindro. La
kolombetoj klinis la kapojn kaj komencis pok,
pok, pok, kaj tiam la aliaj ankaŭ komencis pok,
pok, pok, kaj kolektis ĉiujn grajnojn en la pladon.
Apenaŭ pasis duonhoro, ili jam finis la laboron
kaj elflugis. La knabino alportis la pladon al
la duonpatrino, ĝojis kaj pensis, ke nun ŝi povos
iri al la edziĝa festo. Sed la malbona virino
diris: „Ne, Cindrulino: nenio helpos vin, vi ne
iros kun ni, ĉar vi ne havas vestojn kaj ne scias
danci; ni devus honti pro vi.“ Ŝi turnis al
Cindrulino la dorson kaj forveturis kun la du
fieraj filinoj.</p>

<p>Kiam neniu plu estis en la domo, Cindrulino
iris al la tombo de l’ patrino sub la avelarbon
kaj ekkriis:</p>

<p class="vers">„Arbo kara skuu, skuu vin,<br/>
Arĝenton, oron ĵetu sur min.“</p>

<p>Tuj la birdo ĵetis al ŝi oran kaj arĝentan
veston kaj pantoflojn, broditajn per silko kaj
arĝento. Rapide, rapide ŝi surmetis la veston
<!-- paĝo 102 -->
kaj iris al la edziĝa festo. La fratinoj kaj duon<!--
-->patrino ne rekonis ŝin kaj supozis, ke tio estas
ia fremda reĝidino, tiel bela ŝi estis en la ora
vesto. Pri Cindrulino ili tute forgesis kaj pensis,
ke ŝi sidas hejme en la polvo kaj elektas la
lentojn el la cindro. La reĝa filo venis renkonte
al ŝi, donis al ŝi la manon kaj dancis kun ŝi.
Kun neniu alia li volis danci; li ne ellasadis
ŝian manon kaj kiam iu alia venis inviti ŝin, li
diris: „Tio estas mia dancantino.“</p>

<p>Cindrulino dancis ĝis la vespero kaj tiam ŝi
volis reiri hejmen. La reĝido diris: „Mi akom<!--
-->panos vin“, ĉar li volis ekscii, kiu estas la bela
knabino. Sed ŝi forkuris de li kaj saltis en la
kolombejon. La reĝido atendis la alvenon de
l’ patro kaj rakontis al li, ke la fremda knabino
sin kaŝis en la kolombejo. La maljuna ekpensis:
„Ĉu tio estas Cindrulino?“ Oni devis alporti al
li hakilon kaj pioĉon por batfaligi la kolombejon,
sed neniu estis en ĝi.</p>

<p>Kiam la trio revenis hejmen, Cindrulino en
sia malpura vesto kuŝis en la cindro kaj malhela
olea lampeto brulis sur la kameno, ĉar la knabino
estis rapide elsaltinta el la kolombejo tra posta
pordo kaj forkurinta al la avelarbo: tie ŝi demetis
la belan veston kaj lasis ĝin sur la tombo; la
birdo forprenis ĝin kaj ŝi en sia griza kitelo
eksidis en la kuirejo sur la cindro.</p>

<p>En la sekvinta tago, kiam rekomenciĝis la
balo kaj la gepatroj kun ŝiaj fratinoj forveturis,
Cindrulino iris al la avelarbo kaj diris:</p>

<p class="vers"> „Arbo kara, skuu, skuu vin,<br/>
 Arĝenton, oron ĵetu sur min.“</p>

<p>La birdo ĵetis veston ankoraŭ pli luksan, ol
en la unua tago. Kiam la orfino aperis en la
salono, ĉiuj ekmiris pro ŝia beleco. La reĝido
<!-- paĝo 103 -->
jam atendis ŝin, donis al ŝi la manon kaj dancis
nur kun ŝi. Kiam aliaj venadis kaj invitis ŝin,
li diris: „Tio estas mia dancantino.“ Vespere
ŝi volis foriri, kaj la reĝa filo sekvis ŝin por vidi,
en kiun domon ŝi iras, sed ŝi forkuris de li en
la ĝardenon post la domo. Tie staris granda
pirujo, sur kiu pendis plej belaj fruktoj, ŝi
suprenrampis tiel lerte kiel sciureto inter la
branĉojn. La reĝido ne sciis, kie ŝi sin kaŝis.
Li atendis la alvenon de l’ patro kaj diris al li:
„La fremda knabino forkuris kaj ŝajnas al mi,
ke ŝi saltis sur la pirarbon.“ La patro pensis:
„Ĉu tio estas Cindrulino?“, li ordonis alporti
hakilon kaj faligis la arbon, sed neniu estis sur
ĝi. Kaj kiam la trio revenis hejmen, Cindrulino
kuŝis en la cindro, kiel ordinare, ĉar ŝi desaltis
de la alia flanko de l’ arbo, redonis la belan
veston al la birdo kaj surmetis la grizan kitelon.</p>

<p>En la tria tago, kiam la gepatroj kaj fratinoj
forveturis, Cindrulino ree iris al la tombo de l’
patrino kaj diris al la arbo:</p>

<p class="vers">„Arbo kara, skuu, skuu vin,<br/>
Arĝenton, oron ĵetu sur min.“</p>

<p>La birdeto ĵetis al ŝi tiel belan kaj brilan
veston, kian neniu iam posedis, kaj la pantofloj
estis el pura oro. Kiam ŝi venis tiel vestita,
ĉiuj miris tiel, ke ili ne sciis kion diri. La
reĝido dancis nur kun ŝi kaj kiam iu invitadis
ŝin, li respondis: „Tio estas mia dancantino.“</p>

<p>Vespere kiam ŝi estis forironta hejmen, la
reĝa filo volis ŝin akompani, sed ŝi forkuris tiel
rapide, ke li ne povis sekvi ŝin. Sed li estis
preparinta ruzon: la tuta ŝtuparo estis ŝmirita
per peĉo; kiam ŝi kuris, ŝia maldekstra pantoflo
algluiĝis kaj restis sur la ŝtupo. La reĝido levis
ĝin, ĝi estis malgranda, gracia kaj tuta el oro.
<!-- paĝo 104 -->
En la sekvinta mateno li iris kun ĝi al la patro
de Cindrulino kaj diris: „Sole tiu estos mia edz<!--
-->ino, por kies piedo taŭgas ĉi tiu ora pantoflo.“
Ekĝojis ambaŭ fratinoj, ĉar ili havis belajn
piedojn; la pli aĝa iris en la kameron kun la
pantoflo por provi ĝin, kaj la patrino ĝin rigar<!--
-->dis, sed bedaŭrinde la granda fingro ne eniris,
la pantoflo estis tro malgranda por ŝi. La pa<!--
-->trino donis al ŝi tranĉilon kaj diris: „Fortranĉu
la fingron; kiam vi fariĝos reĝino, vi ne pied<!--
-->irados.“ La knabino fortranĉis la fingron, super<!--
-->forte enpuŝis la piedon en la pantoflon, kunpremis
de l’ doloro la dentojn kaj iris renkonte al la
reĝido. Li prenis ŝin kiel fianĉinon sur la ĉe<!--
-->valon kaj forrajdis kun ŝi. Ili devis preterrajdi
la tombon; tie sidis sur la avelarbo du kolom<!--
-->betoj kaj vokis: „Gruk-ru, gruk-ru, gruk-ru,
sango estas en la ŝu’. La ŝuo estas tro mal<!--
-->granda, la vera fianĉino ankoraŭ sidas hejme.“</p>

<p>La reĝido ekrigardis ŝian piedon kaj ekvidis
la elfluantan sangon. Li turnis la ĉevalon, re<!--
-->donis la malveran fianĉinon kaj diris, ke ŝi ne
estas la vera, la alia fratino devas surmeti la
ŝuon. La dua iris en la kameron kaj sukcesis
enmeti la fingrojn, sed la kalkano estis tro
granda. La patrino donis al ŝi tranĉilon kaj
diris: „Fortranĉu pecon de la kalkano: kiam vi
estos reĝino, vi ne piedirados.“ La knabino
fortranĉis pecon de la kalkano, superforte enpuŝis
la piedon en la pantoflon, kunpremis de l’ doloro
la dentojn kaj iris renkonte al la reĝido. Li
prenis ŝin kiel fianĉinon sur la ĉevalon kaj for<!--
-->rajdis kun ŝi. Kiam ili preterrajdis la avelarbon,
la du kolombetoj sidis tie kaj vokis: „Gruk-ru, gruk-<!--
-->ru, gruk-ru, sango estas en la ŝu’. La ŝuo estas tro
malgranda, le vera fianĉino ankoraŭ sidas hejme.“</p>

<!-- paĝo 105 -->

<p>Li rigardis ŝian piedon kaj vidis la elfluantan
sangon, de kiu ruĝiĝis la blankaj ŝtrumpoj. Li
turnis la ĉevalon, redonis la malveran fianĉinon
kaj diris: „Ĉi tiu ankaŭ ne estas la vera. Ĉu
vi havas neniun alian filinon.“ — „Ne, diris la
patro, de mia mortinta edzino restis nur mal<!--
-->granda, mizera Cindrulino. Sed ŝi sendube ne
povas esti la fianĉino.“ La reĝido volis vidi
ŝin, sed la duonpatrino respondis: „Ah, ne, ne
eble; ŝi estas tro malpura, ŝi ne povas sin
montri.“ La reĝido insistis, kaj oni devis alvoki
Cindrulinon. Ŝi pure lavis al si la manojn kaj
vizaĝon, eniris, salutis la reĝidon, kiu donis al
ŝi la oran pantoflon; ŝi eksidis sur benketo, el<!--
-->tiris la piedon el la peza ligna ŝuo kaj metis en
la pantoflon, kiu estis kvazaŭ fandita por ŝi.
Kaj kiam ŝi leviĝis kaj la reĝido ekvidis ŝian vi<!--
-->zaĝon, li rekonis la belan knabinon, kiu dancis
kun li, kaj ekkriis: „Jen la vera fianĉino.“ La
duonpatrino kaj la fratinoj ektimis kaj paliĝis
de l’ kolero, kaj li prenis Cindrulinon sur la ĉe<!--
-->valon kaj forrajdis kun ŝi. Kiam ili preterrajdis
la avelarbon, la du kolombetoj vokis: „Gruk-ru,
gruk-ru, gruk-ru, sango ne estas en la ŝu’. La ŝuo
ne estas tro malgranda. La veran fianĉinon li
kondukas hejmen.“</p>

<p>Dirinte tion ili deflugis de l’ arbo kaj eksidis
sur la ŝultroj de Cindrulino, unu sur la dekstra,
la alia sur la maldekstra, kaj restis tie.</p>

<p>Kiam venis la tempo de l’ edziĝo, la mal<!--
-->sinceraj fratinoj volis per flato akiri la favoron
de la juna reĝino kaj partopreni ŝian feliĉon.
Kiam la edziĝontoj iris al la preĝejo, la pli aĝa
fratino estis ĉe la dekstra flanko de Cindrulino,
la malpli aĝa ĉe la maldekstra: la kolombetoj
elpikis al ambaŭ po unu okulo. Poste, dum la
<!-- paĝo 106 -->
reveno, la pli aĝa estis ĉe la maldekstra flanko,
la malpli aĝa ĉe la dekstra: la kolombetoj el<!--
-->pikis al ambaŭ la alian okulon. Tiel ilia mal<!--
-->boneco kaj malsincereco estis punita per blind<!--
-->eco eterna.</p>

<!-- paĝo 107 -->

<h2>Fidela Johano.</h2>

<p>Estis iam maljuna reĝo, kiu ekmalsanis.
Sentante, ke proksimiĝas jam la morto, li diris:
„Venu al mi fidela Johano.“ Fidela Johano estis
lia plej amata servisto kaj estis tiel nomata, ĉar
la tutan vivon li estis fidela al sia sinjoro. Kiam
li venis al la lito, la reĝo diris al li: „Mia fidela
Johano, mi sentas, ke proksime estas mia fino;
nur unu penso maltrankviligas min: la estonteco
de mia filo, li estas ankoraŭ juna kaj ne
scias direkti siajn agojn. Se vi al mi ne
promesos instrui al li ĉion, kion li devas scii,
kaj esti por li dua patro, mi ne povos trankvile
fermi miajn okulojn.“ — Fidela Johano respondis:
„Mi ne forlasos lin kaj fidele lin servos, eĉ se
tio kostos mian vivon.“ — La maljuna reĝo
diris: „Nun konsolita mi mortos trankvile. Post
mia morto vi montros al li la tutan kastelon,
ĉiujn ĉambrojn, salonojn kaj kelojn kaj ĉiujn
trezorojn, kiuj kuŝas tie: sed vi ne devas montri
al li la lastan ĉambron en la longa koridoro,
kie estas la portreto de l’ reĝidino de Ora Kupolo.
Se li vidos la portreton, li eksentos nevenkeblan
amon al ŝi, svenos kaj pro ŝi granda danĝero
minacos lin; gardu lin kontraŭ tio.“ Fidela Jo<!--
-->hano ankoraŭ unu fojon promesis ĉion plenumi,
la reĝo eksilentis, kuŝigis la kapon sur la ku<!--
-->senon kaj mortis.</p>

<p>Post la enterigo, fidela Johano rakontis al
<!-- paĝo 108 -->
la juna reĝo, kion li promesis al lia patro, ĉe la
lito de l’ morto, kaj diris: „Mi tion plenumos
kaj estos fidela al vi, kia mi estis al li, eĉ se tio
kostus mian vivon.“ Kiam la funebro estis finita,
fidela Johano diris al la reĝo: „Venis la tempo,
ke vi vidu vian heredaĵon: mi montros al vi la
kastelon de via patro.“ Li kondukis la junan
reĝon ĉien, supren kaj malsupren, kaj montris
al li ĉiujn riĉaĵojn kaj la belegajn ĉambrojn: nur
unu ĉambron li ne malfermis, ĉar tie staris la
danĝera pentraĵo. La pentraĵo estis starigita
tiamaniere, ke kiam oni malfermis la pordon,
oni rigardis rekte la portreton; ĝi estis tiel bone
pentrita, ke la reĝidino ŝajnis vivanta kaj spir<!--
-->anta, — nenio pli bela kaj ĉarma ekzistis en la
tuta mondo. La juna reĝo rimarkis, ke fidela
Johano ĉiam preterpasas unu pordon, kaj de<!--
-->mandis: „Kial vi ne malfermas tiun pordon?“ —
„Tie estas io, kio timigus vin.“ Sed la reĝo
respondis: „Mi vidis la tutan kastelon, mi volas
ankaŭ vidi, kio estas tie,“ kaj volis superforte
malfermi la pordon. Fidela Johano haltigis lin
kaj diris: „Mi promesis al via patro antaŭ lia
morto, ke vi ne vidos, kio estas en la ĉambro.
Tio povus kaŭzi grandan malfeliĉon por ni
ambaŭ.“ — „Ah ne — respondis la reĝo, —
plej granda malfeliĉo estos, se mi ne eniros: mi
ne ĝuos trankvilon tage kaj nokte, se miaj
okuloj ne vidos la ĉambron. Mi ne foriros, ĝis
vi ne malfermos.“</p>

<p>Fidela Johano komprenis, ke ne eble estas
rifuzi, kaj vole nevole devis serĉi la ŝlosilon en
la ligaĵo. Fine li malfermis kaj eniris unua
penante kovri la portreton per sia persono, sed
vane: la reĝo ekstaris sur la fingroj kaj rigardis
super liaj ŝultroj. Kiam li ekvidis la portreton
<!-- paĝo 109 -->
de la ĉarma reĝidino ornamitan per oro kaj dia<!--
-->mantoj, li falis sveninta sur la plankon. Fidela
Johano levis lin, portis en liton kaj pensis ĉa<!--
-->grenita: „La malfeliĉo okazis; Dio, kio estos nun!“
kaj donis al li iom da vino por rekonsciigi lin.
La unua lia vorto estis: „Kies estas la ĉarma
portreto?“ — „Tio estas la reĝidino de Ora
Kupolo,“ respondis fidela Johano. La reĝo
daŭrigis: „Mia amo al ŝi estas tiel granda, ke,
se ĉiuj folioj de l’ arboj estus langoj, ili ne
povus esprimi ĝin; mian vivon mi donos por
akiri ŝin. Vi estas mia fidela Johano, vi min
ne forlasos.“</p>

<p>La fidela servisto longe meditis, kion fari,
ĉar estis tre malfacile atingi la reĝidinon. Fine
li elpensis rimedon kaj diris al la reĝo: „Ĉio,
kio ĉirkaŭas la reĝidinon, estas el oro: tabloj,
seĝoj, pladoj, pokaloj, kaj mebloj. En via trezo<!--
-->rejo kuŝas kvin bareloj da oro, ordonu al la
oraĵistoj de l’ regno fari el unu diversajn vazojn
kaj meblojn, diversajn birdojn, sovaĝajn bestojn
kaj monstrojn, tio plaĉos al ŝi. Ni veturos al ŝi
kun la donacoj kaj provos la fortunon.“ La reĝo
kunvokis ĉiujn oraĵistojn, kaj ili laboris tage kaj
nokte, ĝis fine ĉio estis preta. Kiam oni ŝarĝis
ŝipon, fidela Johano vestis sin kiel komercisto,
kaj la reĝo devis fari la samon por fariĝi tute
nerekonebla. Ili ekveturis kaj veturis tiel longe,
ĝis fine ili atingis la urbon, kie loĝis la reĝidino
de Ora Kupolo.</p>

<p>Fidela Johano foriris kaj lasis la reĝon sur la
ŝipo. „Eble — diris li forirante, — mi alkondukos
la reĝidinon, zorgu do pri la ordo, ordonu dis<!--
-->meti la orajn objektojn kaj ornami la tutan
ŝipon.“ Li prenis diversajn orajn juvelojn en
tukon, elŝipiĝis kaj iris rekte al la reĝa palaco.
<!-- paĝo 110 -->
Kiam li venis en la korton, tie staris ĉe la puto
bela knabino kun du oraj siteloj en la mano kaj
ĉerpis akvon. Kiam ŝi estis forportonta la brilan
akvon kaj sin turnis, ŝi ekvidis la fremdan viron
kaj demandis, kiu li estas? Li respondis, ke li
estas komercisto, malvolvis la tukon kaj montris
la juvelojn. Ŝi starigis la sitelojn, rigardis ĉiujn
objektojn unu post la alia kaj diris: „Belaj,
belegaj, la reĝidino devas vidi ilin, ŝi tiel amas
la orajn objektojn, ke ŝi aĉetos ĉion ĉi.“ Ŝi
prenis lian manon kaj kondukis en la reĝajn
ĉambrojn, ĉar ŝi estis palaca servistino. Kiam
la reĝidino vidis la komercaĵojn, ŝi estis ravita
kaj diris: „Bele farita, mi aĉetos ĉiujn viajn
komercaĵojn.“ Fidela Johano diris: „Mi estas
nur servisto de riĉa komercisto: kion mi havas
ĉi tie estas nenio kompare kun tio, kion mia sin<!--
-->joro havas sur la ŝipo; tie vi vidos la plej artajn
kaj plej valorajn orajn juvelojn.“ La reĝidino
postulis, ke oni alportu ĉion al ŝi, sed li diris:
„Tio postulus multe da tagoj kaj tiom da ĉam<!--
-->broj por dismeti ĉion, ke tuta via domo ne su<!--
-->fiĉus.“ Tiam ŝia scivolo kaj deziro estis tiel
ekscitita, ke ŝi fine diris: „Konduku min al la
ŝipo, mi volas mem vidi la trezorojn de via
sinjoro.“</p>

<p>Fidela Johano kun ĝojo alkondukis ŝin.
Kiam la reĝo ekvidis la belegan reĝidinon, li
trovis ŝin pli bela ankoraŭ ol la portreto. Lia
koro forte batis de ravo. Ŝi suriris kaj la reĝo
montris al ŝi la ŝipon; dume fidela Johano restis
ĉe la piloto kaj ordonis levi la ankron: „Streĉu
ĉiujn velojn kaj la ŝipo flugu, kiel birdo en la
aero.“ La reĝo montradis al ŝi la orajn vazojn,
la pladojn, pokalojn, birdojn, sovaĝajn bestojn
kaj monstrojn. Pasis multe da horoj dum ŝi
<!-- paĝo 111 -->
rigardis ĉion kaj ne rimarkis, ke la ŝipo veturas.
Rigardinte ĉiujn juvelojn ŝi dankis la komerciston
kaj volis reveni hejmen, sed veninte sur la fer<!--
-->dekon, ŝi ekvidis, ke la ŝipo estas malproksime
de la bordo sur plena maro kaj rapidas kun
streĉitaj veloj. „Ah, ekkriis ŝi timigita, mi estas
trompita, komercisto forkondukas min! Prefere
mi mortus!“ La reĝo prenis ŝian manon kaj
diris: „Mi ne estas komercisto, mi estas reĝo
kaj de familio ne malpli bona, ol la via. Mi
kaptis vin per ruzo, ĉar mi freneze amas vin.
Kiam mi unuafoje vidis vian portreton, mi falis
sveninta.“ Aŭdinte tion la reĝidino de Ora
Kupolo konsoliĝis, eksentis amon al la reĝo kaj
konsentis fariĝi lia edzino.</p>

<p>Kiam ili veturis sur plena maro, fidela Johano,
kiu sidis ĉe la kilo kaj ludis instrumenton, ekvidis
foje super si tri korvojn, flugantajn en la aero.
Li ĉesis ludi kaj aŭskultis ilian interparoladon,
ĉar li bone komprenis ĝin. Unu diris: „Li jam
forportas en sian hejmon la reĝidinon de Ora
Kupolo.“ — „Jes, sed ŝi ne estas ankoraŭ lia,“
respondis la dua. — „Li ja havas ŝin, ŝi sidas
ĉe li sur la ŝipo.“ La unua rediris: „Ne grava,
ne grava! Kiam ili elŝipiĝos, ĉevalo flavruĝa
kiel vulpo elsaltos al li: li volos sidiĝi sur ĝin,
sed se li tion faros, ĝi ekgalopos kun li en la
aeron kaj neniam plu li vidos la reĝidinon.“ La
dua diris: „Ĉu ekzistas nenia savo?“ — „Jes,
ekzistas. Iu alia devas rapide salti sur ĝin, eltiri
la pistolon kaj pafmortigi la ĉevalon, tiam la
reĝo estos savita. Sed kiu tion scias! Cetere,
kiu dirus tion al la reĝo, fariĝus ŝtono de
l’ fingroj ĝis la genuoj.“ La dua reparolis: „Mi
scias ankoraŭ ion; eĉ se la ĉevalo estos morti<!--
-->gita, la reĝo ne havos sian fianĉinon. Kiam ili
<!-- paĝo 112 -->
kune eniros en la palacon, ili vidos tie ĉemizon
por la fianĉo, kvazaŭ teksitan el oro kaj arĝento,
sed ĝi estos nur sulfuro kaj peĉo. Se la reĝo sur<!--
-->metos ĝin, ĝi bruligos lin ĝis la ostcerbo.“ La
tria demandis: „Ĉu ekzistas nenia savo?“ —
„Jes — respondis la dua. — Iu vestita per
gantoj devas preni la ĉemizon kaj ĵeti en
fajron: la reĝo estos savita. Sed ĉu tio hel<!--
-->pos! Kiu tion scias kaj diros al la reĝo, fariĝos
ŝtono de la genuoj ĝis la koro.“ La tria diris:
„Mi scias ankoraŭ ion; eĉ se la ĉemizo estos bru<!--
-->ligita, la juna reĝo ne havos sian fianĉinon: kiam
post la edziĝo la juna reĝino ekdancos, ŝi subite
paliĝos kaj falos kvazaŭ senviva. Se iu ne
levos ŝin, ne elsuĉos el ŝia dekstra brusto tri
gutojn da sango kaj ne elkraĉos ilin senprok<!--
-->raste, la reĝidino vere mortos. Sed tiu, kiu
scios tion kaj diros al la reĝo, fariĝos ŝtono de
la kapo ĝis la piedoj.“ Dirinte tion la korvoj
forflugis; fidela Johano komprenis ĉion kaj de
tiu ĉi momento fariĝis malĝoja kaj eksilentis.
Kion fari? Se li silentos, li ne gardos la sin<!--
-->joron kontraŭ la malfeliĉo; se li parolos, li mem
perdos la vivon. Fine li diris al si mem: „Mi
savos mian sinjoron, eĉ se mi mem devus perei.“</p>

<p>Kiam ili elŝipiĝis, ĉio okazis, kiel antaŭdiris
la korvoj. Alkuris belega ĉevalo, flavruĝa kiel
vulpo. „Bone — diris la reĝo — ĉi tiu portos
min al la palaco,“ kaj volis ekrajdi, sed fidela
Johano alkuris rapide, saltis sur la ĉevalon, el<!--
-->tiris pistolon kaj mortigis la belan beston. Aliaj
servistoj, kiuj enviis Johanon, ekkriis: „Kia abo<!--
-->mena faro! Mortigi la ĉevalon, kiun la reĝo
estis rajdonta palacon.“ Sed la reĝo diris:
„Silentu, ne malhelpu lin, li estas mia fidela
Johano, li sendube scias, kial li tion faris.“ Ili
<!-- paĝo 113 -->
iris en la palacon, kaj tie en la salono sur plado
kuŝis ĉemizo por la fianĉo; ŝajnis ke ĝi estas
farita el oro kaj arĝento. La juna reĝo estis
prenonta ĝin en la manon, sed fidela Johano
forpuŝis lin, kaj kaptinte ĝin per la gantoj, ĵetis
en la fajron. La aliaj servistoj komencis mur<!--
-->muri kaj diris: „Rigardu, nun li bruligis la edz<!--
-->iĝan ĉemizon de l’ reĝo.“ Sed la juna reĝo
diris: „Kiu scias, kial li faris tion; ne malhelpu
lin, li estas mia fidela Johano.“</p>

<p>Oni festis la edziĝon: Oni komencis danci
kaj la juna reĝino ankaŭ partoprenis. Fidela
Johano atente rigardis ŝian vizaĝon; subite ŝi
paliĝis kaj falis teren kvazaŭ senviva. Li ra<!--
-->pide saltis al ŝi, levis ŝin kaj portis en ĉambron,
kie li kuŝigis ŝin, ekgenuis, elsuĉis el ŝia dekstra
brusto tri gutojn da sango kaj elkraĉis ilin. Tuj
ŝi ekspiris kaj rekonsciiĝis; sed la juna reĝo,
kiu vidis ĉion kaj ne komprenis, kial fidela
Johano tion faris, ekkoleris kaj ekkriis: „Ĵetu
lin en la malliberejon.“ En la sekvinta mateno
fidela Johano estis kondamnita kaj kondukita al
la pendigilo. Li suriris la podion kaj diris:
„Ĉiu, kiun oni kondamnis al la morto, havas la
rajton paroli antaŭ sia fino, ĉu vi permesas tion
al mi?“ — „Jes — respondis la reĝo — parolu.“
Fidela Johano diris: „Oni maljuste kondamnis
min, mi ĉiam estis fidela al vi,“ kaj li rakontis,
kiel li aŭdis la interparoladon de l’ korvoj kaj
kiel li plenumis ĉion por savi sian sinjoron.
„Ho, mia fidela Johano — ekkriis la reĝo, —
mi pardonas vin, venu.“ Sed fidela Johano post
siaj lastaj vortoj falis senviva: li fariĝis ŝtono.
La gereĝoj tre ĉagreniĝis, kaj la reĝo diris:
„Ho ve, kiel mi rekompencis lian fidelecon!“
kaj ordonis starigi la ŝtonan statuon en sia
<!-- paĝo 114 -->
dormoĉambro apud la lito. Ĉiufoje kiam li ri<!--
-->gardis ĝin, li ploris kaj diris: „Ah, se mi povus
revivigi vin, mia fidela Johano.“</p>

<p>Post iom da tempo la reĝino naskis du fi<!--
-->lojn. La dunaskitoj sane kreskis kaj ĝojigis la
gepatrojn. Foje kiam la reĝino estis en la pre<!--
-->ĝejo, kaj la du knaboj ludis ĉe la patro, li diris
sopire: „Ah, se mi povus revivigi vin, mia
fidela Johano.“ La ŝtono ekparolis: „Jes, vi
povas revivigi min, se vi oferos tion, kio estas
plej kara por vi.“ La reĝo ekkriis: „Ĉion, kion
mi posedas en la mondo, mi donos por tio.“
La ŝtono daŭrigis: „Se vi dehakos per via pro<!--
-->pra mano la kapojn de viaj infanoj kaj ŝmiros
min per ilia sango, mi reviviĝos.“ La reĝo ek<!--
-->timis aŭdante, ke li mem devas mortigi siajn
plej amatajn infanojn; sed rememorinte la gran<!--
-->dan fidelecon de Johano, kiu mortis por li, li
eltiris la glavon kaj per la propra mano de<!--
-->hakis la kapojn de la infanoj. Kiam li ŝmiris
per ilia sango la ŝtonon, la vivo revenis, kaj
fidela Johano freŝa kaj sana staris antaŭ li.
Li diris al la reĝo: „Via fideleco ne restos sen
rekompenco,“ li prenis la kapojn de l’ infanoj,
almetis ilin kaj ŝmiris la vundon per ilia sango.
Tuj la knaboj reviviĝis, komencis salti kaj ludi,
kvazaŭ nenio estus okazinta. Ekĝojis la reĝo
kaj kiam li vidis la revenantan reĝinon, li kaŝis
fidelan Johanon kaj ambaŭ knabojn en grandan
ŝrankon. Kiam ŝi eniris, li demandis: „Ĉu vi
preĝis?“ — „Jes — respondis ŝi — sed mi sen<!--
-->ĉese pensis pri fidela Johano, tiel malfeliĉa pro
ni.“ La reĝo rediris: „Kara edzino, ni povas
revivigi lin, sed ni devas oferi por tio la vivon
de ambaŭ niaj infanoj.“ La reĝino paliĝis de
teruro, tamen ŝi diris: „Ni tion ŝuldas al li pro
<!-- paĝo 115 -->
lia granda fideleco.“ Li ĝojis, ke ili estas unu<!--
-->animaj, malfermis la ŝrankon kaj ellasis fidelan
Johanon kun la infanoj dirante: „Benata estu
Dio! Johano estas savita, kaj niajn infanojn ni
ankaŭ havas.“ Li rakontis, kiel ĉio okazis, kaj
de tiu tempo ili ĉiuj vivis feliĉaj ĝis la fino.</p>

<!-- paĝo 116 -->

<h2>Kuraĝa tajloreto.</h2>

<p>Tajloreto sidis en somera mateno sur sia
tablo ĉe la fenestro kaj ĝoje kudris per ĉiuj
fortoj. Li ekvidis virinon, kiu pasis la straton
kaj kriis: „Bona marmelado malkara! Bona
marmelado malkara!“ Tio sonis agrable en la
oreloj de l’ tajloreto, li elrigardis tra la fenestro
kaj vokis: „Ĉi tien, ĉi tie vi trovos aĉetanton.“
La virino suriris la trian etaĝon kun sia peza
korbo al la tajloreto kaj devis dismeti antaŭ li
ĉiujn siajn potojn. Li rigardis ĉiujn, levis al la
nazo kaj fine diris: „Ĉi tiu marmelado ŝajnas al
mi bona, pesu al mi du uncojn, eĉ ĝis duono da
funto, se vi volas.“ La virino, kiu esperis vendi
multe, donis al li, kion li postulis, kaj foriris
kolere murmurante. „Nun benu Dio la mar<!--
-->meladon kaj donu al mi sanon kaj fortojn,“ ek<!--
-->kriis la tajloreto, prenis panon el la ŝranko,
tranĉis pecon tra la tuta bulo kaj surŝmiris la
marmeladon. Li metis la pecon apud si,
daŭrigis la kudradon kaj pro ĝojo faris pli kaj
pli grandajn stebojn. Dume la odoro de l’ dolĉa
marmelado leviĝis al la muro, kie muŝoj sidis
amase, kaj allogis ilin al la pano. „Kiu invitis
vin?“ demandis la tajloreto kaj forpelis la
trudemajn gastojn. Sed la muŝoj, kiuj ne
komprenis Esperanton, ne sole ne cedis, sed
venis en pli kaj pli granda nombro. Ekkoleris
la tajloreto, prenis ĉifonon kaj senkompate batis
<!-- paĝo 117 -->
la muŝojn kriante: „Atendu, mi regalos vin.“
Post la granda batalo li kalkulis la mortbatitajn
malamikojn: ili estis sep kaj ĉiuj etendis la
piedetojn. „Jen kia bravulo vi estas!“ diris li
al si mem admirante sian kuraĝon. „La tuta
urbo devas tion ekscii.“ Rapide li faris por si
zonon kaj brodis sur ĝi per grandaj literoj:
„Sep per unu bato.“ — „Sed la urbo ne sufiĉas
— daŭrigis li — la tuta mondo devas scii,“ kaj
lia koro ŝanceliĝis en lia brusto kiel vosto de
ŝafideto.</p>

<p>La tajloro surmetis la zonon kaj decidis iri
en la vastan mondon, ĉar li opiniis, ke lia
laborejo estas tro malgranda por lia kuraĝo.
Antaŭ la foriro li serĉis en la tuta domo ion,
kion li povus kunporti, sed trovis nur fromaĝon
kaj metis ĝin en la poŝon. Antaŭ la pordo li
rimarkis birdon, kiu implikiĝis en arbeto, kaj
prenis ankaŭ ĝin. Li brave ekmarŝis; li estis
malpeza kaj lerta kaj ne sentis lacecon. La vojo
kondukis lin sur monton, kaj kiam li atingis la
supron, tie sidis grandegulo kaj komforte ĉirkaŭ<!--
-->rigardis. La tajloreto kuraĝe proksimiĝis, al<!--
-->parolis lin kaj diris: „Bonan tagon, kamerado;
jen vi sidas kaj rigardas la vastan mondon. Mi
nun iras tien serĉi feliĉon. Ĉu vi volas akom<!--
-->pani min?“ La grandegulo malestime ekrigardis
la tajloron kaj diris: „Vi ĉifono, vi mizera
estaĵo!“ — „Atendu iom — respondis la tajlor<!--
-->eto, malbutonumis la surtuton kaj montris al la
grandegulo la zonon, — legu ĉi tion kaj vi scios,
kiu mi estas.“ La grandegulo legis: „Sep per
unu bato,“ pensis, ke la tajloro mortigis tiom da
homoj kaj iom ekrespektis la malgrandan per<!--
-->sonon. Sed por lin provi, li prenis ŝtonon en la
manon kaj tiel forte premis ĝin, ke akvo elgutis.
<!-- paĝo 118 -->
„Faru la samon, se vi havas forton“ — diris la
grandegulo. „Nenion plu? Tio estas infana ludo
por mi“ — diris la tajloro, prenis la fromaĝon
el la poŝo kaj premis tiel, ke la suko elfluis.
„Iom pli bone farita?“ — diris li. La grand<!--
-->egulo ne sciis kion diri kaj ne povis kredi, ke
tia hometo estas tiel forta. Li prenis alian
ŝtonon kaj ĵetis tiel alten, ke oni apenaŭ povis
ĝin vidi: „Nun, vi hometo, faru la samon.“ —
„Bone ĵetita — diris la tajloro — sed la ŝtono
devis refali teren; mi ĵetos mian tiel, ke ĝi ne
revenos.“ Li prenis la birdon el la poŝo kaj
ĵetis en la aeron. La birdo, ĝoja pro la liberiĝo,
forflugis kaj ne revenis. „Kiel tio plaĉas al vi,
kamerado? — demandis la tajloro. „Vi bone
ĵetas — diris la grandegulo — sed nun ni vidos,
ĉu vi povas porti pezan ŝarĝon.“ Li kondukis
la tajloron al grandega dehakita kverko kaj diris:
„Se vi estas sufiĉe forta, helpu min elporti la
arbon el la arbaro.“ — „Volonte — respondis la
malgranda homo — prenu nur la trunkon sur la
ŝultron, mi levos kaj portos la branĉaron, ĝi ja
estas plej peza.“ La grandegulo prenis la trun<!--
-->kon sur la ŝultron, la tajloro eksidis sur branĉo,
kaj la grandegulo, kiu ne povis sin turni, devis
porti la tutan arbon kaj la tajloron kiel aldonon.
La ruzulo estis ĝoja kaj gaja, fajfis la kanteton:
„Tri tajloroj rajdis el la pordego,“ kvazaŭ la
ŝarĝo estus por li infana ludo. La grandegulo
portis la pezan arbon iom da tempo, fine li ne
povis plu iri kaj ekkriis: „Aŭskultu, mi devas
ĵeti la arbon.“ La tajloro rapide desaltis,
ĉirkaŭprenis la arbon per ambaŭ manoj, kvazaŭ
li portus ĝin, kaj diris al la grandegulo: „Tiel
granda vi estas kaj ne povas porti arbon?“</p>

<p>Ili daŭrigis la vojon kune kaj kiam ili venis
<!-- paĝo 119 -->
al ĉerizarbo, la grandegulo fleksis la supron de
l’ arbo, kie estis plej maturaj fruktoj, metis ĝin en la
manon de l’ tajloro, por ke li manĝu. La
tajloro estis tro malforta por teni la arbon kaj
kiam la grandegulo ellasis ĝin, la supro levante
sin kunportis la tajloron en la aeron. Li falis
teren sendifekta, kaj la grandegulo demandis:
„Kion tio signifas? vi ne havas sufiĉe da fortoj
por teni tian vergeton?“ — „La fortoj ne
mankas al mi, kiu mortigas sep per unu bato.
Mi saltis trans la arbon, ĉar tie malsupre la
ĉasistoj pafas en arbetaĵon. Saltu same, se vi
povas.“ La grandegulo provis, sed ne povis
transsalti kaj restis inter la branĉoj; la tajloro
ree estis venkinto.</p>

<p>La grandegulo diris: „Se vi estas tiel brava,
venu en nian kavernon kaj pasigu ĉe ni la
nokton.“ La tajloro konsentis kaj sekvis lin.
Kiam ili venis en la kavernon, tie sidis kelke da
grandeguloj ĉe la fajro; ĉiu tenis en la mano
rostitan ŝafon kaj manĝis. La tajloreto ĉirkaŭ<!--
-->rigardis kaj diris: „Multe pli vaste estas ĉi tie,
ol en mia laborejo.“ La grandegulo montris al
li liton kaj invitis lin dormi sur ĝi. La lito estis
tro granda por la tajloro, li ne kuŝiĝis, sed en<!--
-->rampis en angulon. Noktomeze la grandegulo
pensante, ke li jam dormas, prenis grandan feran
stangon kaj per unu bato disrompis la liton. Li
estis certa, ke li mortigis la hometon. Fruma<!--
-->tene la grandeguloj iris en la arbaron kaj tute
forgesis pri la tajloro. Kiam li venis al ili gaje
kaj kuraĝe, ili ektimis, ke li mortigos ilin ĉiujn,
kaj forkuris galope.</p>

<p>La tajloreto daŭrigis la vojon, la nazo ĉiam
antaŭen. Post longa migrado li venis en la
korton de reĝa palaco, kaj ĉar li sentis sin laca,
<!-- paĝo 120 -->
li kuŝiĝis en la herbo kaj ekdormis. Kiam li
kuŝis tie, venis homoj, rigardis lin de ĉiuj
flankoj kaj legis sur la zono: „Sep per unu bato.“
— „Ah — diris ili — kion volas ĉi tiu milita
heroo ĉe ni dum la paco? Li estas kredeble
potenca sinjoro.“ Ili iris al la reĝo kaj raportis
dirante, ke tia homo povus esti tre utila kaj ke
oni devas varbi lin por ĉia prezo. La konsilo
plaĉis al la reĝo kaj li sendis korteganon al la
tajloro por proponi al li militan servadon. La
sendito staris ĉe la dormanto, atendis, ĝis li
malfermis la okulojn kaj etendis la membrojn,
kaj faris la proponon. „Ĝuste por tio mi venis
ĉi tien — respondis la tajloro — mi estas preta
servi ĉe via reĝo.“ Oni akceptis lin kun honoroj
kaj donis apartan loĝejon.</p>

<p>La militistoj enviis la tajloron preferante
vidi lin mil mejlojn de la urbo. „Kio okazos,
— interparolis ili — se ni ekmalpacos kun li?
Li mortigos sep per unu bato, neniu el ni restos
vivanta.“ Ili decidis ĉiuj iri al la reĝo kaj peti
eksiĝon: „Ni ne povas resti kun homo, kiu
faligas sep per unu bato.“ La reĝo ekmalĝojis,
ke li estas perdonta ĉiujn siajn fidelajn servistojn
pro unu. Li estus preferinta neniam ekvidi lin
kaj volis liberiĝi de li, sed li ne kuraĝis eksigi
la tajloron, timante ke li mortigos lin kaj la
tutan popolon kaj mem eksidos sur la trono.
La reĝo longe meditis kaj fine li trovis rimedon.
Li sendis al la tajloro jenan proponon, kiel al
granda heroo: en unu el la arbaroj de l’ regno
vivas du grandeguloj, kiuj ruinigas la landon
per la rabado, mortigoj kaj brulkrimoj. Neniu
povas proksimiĝi al ili sen danĝero por sia vivo.
Se li venkos kaj mortigos la grandegulojn, la
reĝo donos al li sian solan filinon kiel edzinon
<!-- paĝo 121 -->
kaj duonon da regno, kiel doton. Cent kavaliroj
akompanos kaj helpos lin. „Jen io, kvazaŭ
kreita por vi — pensis la tajloro — belan
reĝidinon kaj duonon da regno oni proponas ne
ĉiutage.“ — „Bone — respondis li — mi dresos
la grandegulojn kaj ne bezonas por tio la cent
kavalirojn: kiu faligas sep per unu bato, tiun ne
timigas du.“</p>

<p>La tajloreto ekiris kaj la cent kavaliroj
sekvis lin. Kiam li venis al la rando de l’ arb<!--
-->aro, li diris al la akompanantoj: „Restu ĉi tie,
miaj propraj fortoj sufiĉos kontraŭ la grandeg<!--
-->uloj.“ Li salte eniris en la arbaron kaj cirkaŭ<!--
-->rigardis dekstren kaj maldekstren. Post mo<!--
-->mento li ekvidis la grandegulojn: ili kuŝis sub
arbo, dormis kaj tiel ronkis, ke la branĉoj
fleksiĝis. La tajloro rapide kolektis ŝtonojn en
ambaŭ poŝojn kaj surrampis la arbon. Tie li
glitis sur branĉon, kiu estis ĝuste super la
grandeguloj kaj komencis ĵeti la ŝtonojn unu
post alia sur la bruston de unu el la dormantoj.
La grandegulo longe sentis nenion, sed fine li
vekiĝis, puŝegis sian kunulon kaj diris: „Kial vi
batas min?“ La alia respondis: „Vi sonĝas, mi
ne batas vin.“ Ili ree ekdormis, kaj la tajloro
ĵetis ŝtonon sur la alian. „Kion tio signifas? —
demandis ĉi tiu — kial vi ĵetas sur min? — „Mi
ĵetas nenion“ — diris la unua kaj murmuris. Ili
malpace disputis ankoraŭ iom da tempo, sed ĉar
ili estis lacaj, ili kvietiĝis kaj iliaj okuloj ferm<!--
-->iĝis. La tajloro rekomencis sian ludon, prenis
plej grandan el siaj ŝtonoj kaj per ĉiuj fortoj
ĵetis ĝin sur la bruston de l’ unua grandegulo.
„Sufice“ — ekkriis li, salte leviĝis kiel freneza
kaj tiel alpremis la kunulon al la arbo, ke ĝi
ekskuiĝis. La alia malavare repagis la ŝuldon
<!-- paĝo 122 -->
kaj ili ambaŭ tiel ekfuriozis, ke ili elŝiris arbojn
kaj tiel longe batis unu la alian, ĝis fine ambaŭ
samtempe falis senvivaj. La tajloro desaltis de
l’ arbo kaj diris: „Feliĉe estas, ke ili ne elŝiris
mian arbon, mi devus tiam salti sur alian, kiel
sciuro; sed ĉu mi ne estas sufiĉe lerta!“ Li
eltiris sian glavon, donis al ambaŭ kelke da
batoj sur la bruston, revenis al la kavaliroj kaj
diris: „La laboro estas finita, mi mortigis ambaŭ
grandegulojn: ne facila estis la afero, ili elŝiris
arbojn por sin defendi, sed nenio helpas kontraŭ
tiu, kiu kiel mi mortigas sep per unu bato.“ —
„Ĉu vi ne estas vundita?“ — demandis la
kavaliroj. „Tute ne! — respondis la tajloro —
mi ne perdis eĉ unu haron.“ La kavaliroj ne
volis kredi kaj rajdis en la arbaron: tie ili trovis
la grandegulojn dronantajn en la propra sango,
kaj ĉirkaŭe kuŝis la elŝiritaj arboj.</p>

<p>La tajloro postulis la promesitan rekom<!--
-->pencon, sed la reĝo bedaŭris la promeson kaj
ree meditis, kiel liberiĝi de l’ heroo. Li diris:
„Antaŭ kiam vi ricevos mian filinon kaj la
duonon de l’ regno, vi devas plenumi ankoraŭ
unu heroaĵon. En la arbaro vivas unukornulo
tre malutila, vi devas ĝin kapti.“ — „Unu<!--
-->kornulon mi timas ankoraŭ malpli, ol du grand<!--
-->egulojn. <i>Sep per unu bato</i> estas mia devizo.“
Li prenis ŝnuron kaj hakilon, iris en la arbaron
kaj ordonis siajn akompanantojn atendi ekstere.
Li ne bezonis longe serĉi, la unukornulo tuj
aperis kaj kuris rekte kontraŭ la tajloro, kvazaŭ
por trapiki lin. „Ne rapidu, ne rapidu, atendu
iom“ — diris la tajloro kaj atendis, ĝis la besto
estis tute proksime; tiam li saltis lerte post
arbon. La unukornulo kuris per ĉiuj fortoj
kontraŭ la arbon kaj penetrigis tiel forte la
<!-- paĝo 123 -->
kornon en la trunkon, ke ĝi ne povis eltiri ĝin
kaj estis tiamaniere kaptita. „La birdo estas en
kaĝo“ — diris la tajloro kaj forlasinte la kaŝejon
post la arbo, metis la ŝnuron ĉirkaŭ la kolo de
l’ besto, per bato de l’ hakilo liberigis ĝian
kornon el la arbo kaj kiam ĉio estis en ordo,
kondukis la unukornulon al la reĝo.</p>

<p>La reĝo ne volis ankoraŭ doni al li la pro<!--
-->mesitan rekompencon kaj prezentis trian postulon:
la tajloro devas antaŭ la edziĝo kapti malutilan
apron, kiu vivas en la arbaro; la reĝaj ĉasistoj
helpos lin. „Volonte — diris la tajloro, — tio
estas infana ludo.“ Li eniris en la arbaron sen
la ĉasistoj, kaj ili estis tre kontentaj, ĉar la
apro tiamaniere akceptis ilin kelkfoje, ke ili tute
ne deziris renkonti ĝin. Kiam la apro lin ek<!--
-->vidis, ĝi kuris kun ŝaŭmanta buŝego montrante la
akrajn dentojn kaj volis faligi lin, sed li saltis
en apudan kapelon kaj tuj elsaltis eksteren tra
supra fenestro. La apro penetris post li en la
kapelon, sed li jam estis ekstere kaj brufermis
la pordon. La kaptita besto estis tro peza kaj
mallerta por elsalti tra fenestro. La tajloro al<!--
-->vokis la ĉasistojn, por ke ili vidu la kaptiton
per la propraj okuloj, kaj li mem iris al la reĝo,
kiu tiun ĉi fojon devis plenumi la promeson kaj
doni al li la filinon kaj la duonon da regno. Se
li estus sciinta, ke la heroo estas simpla tajlor<!--
-->eto! La edziĝon oni festis kun granda pompo
kaj kun malgranda ĝojo, kaj la tajloro fariĝis
reĝo.</p>

<p>Post iom da tempo la juna reĝino aŭdis
nokte, kiel ŝia edzo parolis en sonĝo: „Knabo,
finu la kamizolon kaj fliku la pantalonon, aŭ vi
eksentos la ulnon sur viaj oreloj.“ Ŝi komprenis,
kia estis la deveno de l’ junulo, en la sekvinta
<!-- paĝo 124 -->
tago plendis al la patro kaj petis, ke li liberigu
ŝin de l’ edzo, kiu estas simpla tajloro. La
reĝo konsolis ŝin kaj diris: „Lasu nokte la
dormoĉambron malfermita, miaj servistoj staros
ekstere kaj, kiam li ekdormos, ili eniros, ligos
lin kaj kondukos sur ŝipon, kiu forportos lin
malproksimen.“ La edzino estis kontenta, sed
paĝio tre sindona por la juna sinjoro aŭdis ĉion
kaj sciigis al li la komploton. „Mi ordigos ĉion“
— diris la tajloreto. Vespere en la kutima horo
li kuŝiĝis kun la edzino: kiam ŝi opiniis, ke li
jam ekdormis, ŝi leviĝis, malfermis la pordon
kaj revenis en la liton. La tajloreto, kiu nur
ŝajnigis la dormon, komencis laŭte krii: „Knabo,
finu la kamizolon kaj fliku la pantalonon, aŭ vi
eksentos la ulnon sur viaj oreloj. Mi faligis sep
per unu bato, mortigis du grandegulojn, alkon<!--
-->dukis unukornulon kaj kaptis apron! Ĉu mi timos
tiujn, kiuj staras post la pordo?“ Ĉi tiuj,
aŭdante la vortojn de l’ tajloro, tiel ektimis, ke
ili forkuris kvazaŭ de l’ diablo. Neniu kuraĝis
plu ataki lin kaj tiamaniere la tajloreto estis
reĝo ĝis la morto.</p>

<!-- paĝo 125 -->

<h2>Maljunulino Holle.</h2>

<p>Vidvino havis du filinojn: unu estis bela kaj
diligenta, la alia abomena kaj maldiligenta. Sed
ŝi pli amis la malbelan, kiu estis ŝia vera
filino, kaj la alia devis fari la tutan laboron kaj
esti cindrulino en la domo. La malfeliĉa knabino
devis ĉiutage sidi sur la vojo ĉe puto kaj ŝpini
tiel multe, ke la sango fluis el ŝiaj fingroj. Foje
la bobeno fariĝis tute sanga, kaj ŝi kliniĝis al
la puto por lavi la fadenojn, sed ŝi ellasis la
bobenon kaj ĝi falis en la akvon. Ŝi ekploris,
kuris al la duonpatrino kaj rakontis la mal<!--
-->feliĉon. La malbona virino malĝentile insultis
ŝin kaj diris senkompate: „Reportu la bobenon
el la akvo, se vi lasis ĝin fali en la puton.“ La
knabino revenis al la puto kaj ne sciis kion fari:
ĉagrenita ŝi saltis en la akvon por reporti la
bobenon. Ŝi perdis la konscion kaj kiam ŝi
vekiĝis kaj rekonsciiĝis, ŝi estis sur bela herbejo,
kie la suno brilis kaj miloj da floroj bonodoris.
Ŝi iris tra la herbejo kaj venis al forno, kiu
estis plena de pano. La pano vokis: „Ah,
eltiru min, eltiru min; alie mi forbrulos, mi
estas jam de longe tute bakita.“ Ŝi proksimiĝis
kaj eltiris per ŝovelilo ĉiujn panbulojn unu post
alia. Ŝi daŭrigis la vojon kaj venis al arbo tute
kovrita de pomoj, kiu vokis: „Skuu min, skuu
min, ĉiuj miaj pomoj jam estas maturaj.“ Ŝi
<!-- paĝo 126 -->
ekskuis la arbon kaj la pomoj falis kvazaŭ
pluvo; ŝi skuis tiel longe, ĝis neniu pomo restis
supre, kolektis ĉiujn en unu amason kaj foriris.
Fine ŝi venis al dometo, el kiu elrigardis mal<!--
-->juna virino. La knabino ektimis, ĉar la mal<!--
-->junulino havis grandajn dentojn, kaj volis forkuri,
sed la bona virino alvokis ŝin dirante: „Kion vi
timas, kara infano? Restu ĉe mi; se vi bone faros
la laboron, vi vivos trankvile kaj feliĉe. Vi devas
nur bone prepari mian liton kaj bati tiel la
plumkovrilon, ke la plumoj flugu, tiam neĝos en
la mondo; mi estas maljunulino Holle.“ Aŭdante
la ĝentilajn vortojn la knabino kuraĝiĝis kaj
konsentis akcepti la servadon. La orfino zorgis
pri ĉio por kontentigi sian sinjorinon kaj ĉiam
tiel forte batis la plumkovrilon, ke la plumoj
flugis kiel neĝaj flokoj. Kiel rekompencon ŝi
ĝuis feliĉan vivon: neniam ŝi aŭdis malĝentilan
vorton kaj manĝis ĉiutage kuiritan kaj rostitan
viandon. Pasis iom da tempo, kaj la knabino
malĝojiĝis. Komence ŝi mem ne sciis, kio mankas
al ŝi, fine ŝi komprenis, ke tio estas la sopiro al
la hejmo; kvankam ĉi tie ŝi estis milfoje pli
feliĉa, tamen ŝi deziris reveni. Fine ŝi diris al
la maljunulino: „La sopiro al la hejmo turmentas
min, kvankam ĉi tie malsupre mi vivas tre feliĉa,
mi ne povas resti pli longe kaj devas reveni al
la miaj.“ Holle diris: „Plaĉas al mi, ke vi
deziras reveni hejmen. Vi fidele min servis, mi
mem kondukos vin supren.“ Ŝi prenis la manon
de l’ orfino kaj kondukis ŝin al granda pordego.
Ĝi estis malfermita kaj kiam la knabino staris
tie, ekfalis granda ora pluvo. La oro gluiĝis al
ŝi kaj kovris ŝin tutan. „Tio estas por vi, ĉar
vi estis tiel diligenta“ — diris la maljunulino,
redonante al ŝi la bobenon, kiun ŝi perdis en la
<!-- paĝo 127 -->
puto. La pordego fermiĝis kaj la orfino estis
supre en la mondo, ne malproksime de la hejma
domo. Kiam ŝi venis en la korton, la koko kriis:</p>

<p class="vers">„Kikeriki!<br/>
Nia ora knabino estas tie-ĉi.“</p>

<p>Ŝi eniris, kaj ĉar ŝi estis tuta kovrita de
oro, la patrino kaj fratino bone ŝin akceptis.
Ŝi rakontis ĉion, kion ŝi travivis. Kiam la
patrino eksciis, kiel ŝi akiris la riĉaĵojn, ŝi ek<!--
-->deziris la saman feliĉon por la malbela kaj mal<!--
-->diligenta filino kaj ordonis al ŝi ŝpini ĉe la puto.
La knabino intence pikis siajn fingrojn kaj dis<!--
-->gratis la manon per dorno por makuli la bobenon;
poste ŝi ĵetis ĝin en la puton kaj mem saltis en
ĝin. Same kiel la fratino ŝi venis sur belan
herbejon kaj iris la saman vojeton. Kiam ŝi
venis al la forno, la pano ree kriis: „Ah, eltiru
min, eltiru min, alie mi forbrulos, mi estas jam
de longe tute bakita.“ Sed la maldiligenta
knabino respondis: „Bela propono, mi tute ne
volas malpurigi miajn manojn,“ kaj foriris.
Baldaŭ ŝi venis al la pomarbo, kiu vokis: „Skuu
min, skuu min, ĉiuj miaj fruktoj jam estas
maturaj.“ Ŝi respondis: „Por ke pomo falu sur
mian kapon?“ kaj foriris. Kiam ŝi venis en la
domon de l’ maljunulino, ŝi ne timis, ĉar ŝi jam
aŭdis pri ŝiaj grandaj dentoj, kaj tuj dungis sin.
En la unua tago ŝi venkis sian maldiligentecon:
estis laborema kaj obeema, ĉar ŝi pensis pri la
ricevota oro; sed jam en la dua tago ŝi komencis
maldiligenti kaj en la tria ŝi tute ne volis matene
leviĝi. La liton ŝi ankaŭ preparis ne zorge, kaj
ne batis la plumkovrilon tiel, ke la plumoj flugu.
Fine ŝi tedis sian sinjorinon, kiu eksigis ŝin. La
maldiligenta knabino estis kontenta kaj atendis
nur la oran pluvon; la maljunulino kondukis ŝin
<!-- paĝo 128 -->
al la pordego, sed kiam la knabino staris tie,
anstataŭ oro oni elverŝis sur ŝin peĉon el granda
kaldrono. „Jen la rekompenco por via servado,“
diris la maljunulino kaj fermis la pordegon. La
knabino tuta kovrita de peĉo revenis hejmen kaj
la koko sidanta sur la puto kriis:</p>

<p class="vers">„Kikeriki!<br/>
La malpura knabino estas tie ĉi.“</p>

<p>La peĉo algluiĝis tiel forte, ke ĝi restis
neforigebla dum tuta ŝia vivo.</p>

<!-- paĝo 129 -->

<h2>Bremenaj muzikistoj.</h2>

<p>Homo havis azenon, kiu dum longaj jaroj
pacience portadis sakojn al la muelejo, sed kiu
jam komencis perdi la fortojn kaj fariĝis malpli
kaj malpli taŭga por la laboro. Tiam la mastro
ekmeditis, kiel liberiĝi de ĝi; sed la azeno kom<!--
-->prenis, ke ekblovis malbona vento, kaj forkuris
Bremenon, intencante fariĝi tie urba mizikisto.
Sur la vojo li baldaŭ renkontis kuŝantan ĉas<!--
-->hundon, kiu spiregis kiel iu, kiu laciĝis de l’
kurado. „Kial vi tiel spiregas kamerado?“ —
demandis la azeno. „Ah — diris la hundo —
ĉar mi estas maljuna, ĉiun tagon pli malforta
kaj ne taŭgas plu por la ĉasado, mia sinjoro volis
min mortbati; mi forvojaĝis ne atendante lian
pasporton, sed por kia servo mi taŭgas nun?“
— „Ĉu vi scias — diris la azeno — mi iras
Bremenon kaj estos tie urba mizikisto, iru kun
mi kaj ankaŭ vi fariĝu orkestrano. Mi ludos la
liuton kaj vi batos la tamburon.“ La hundo
konsentis kaj ili ekiris kune. Post nelonge ili
renkontis katon, kies mieno estis kvazaŭ tritaga
pluvo. „Kio ĉagrenas vin, maljuna barbofrizisto?“
— demandis la azeno. „Kiu povas esti gaja,
kiam oni timas pro sia propra kapo; — respon<!--
-->dis la kato, — ĉar mi maljuniĝas, manĝis jam
miajn dentojn, kaj preferas sidi post la forno kaj
murmuri kiel ŝpinilo, ol kapti la musojn, mia
<!-- paĝo 130 -->
sinjorino volis min dronigi; mi forkuris, sed kion
fari nun — ne facila estas konsilo.“ — „Iru kun
ni Bremenon, vi ja konas la noktan muzikon, vi
povas esti urba muzikisto.“ Al la kato tio
plaĉis kaj ĝi aliĝis al ili. La tri vaguloj pasis
preter korto; sur la pordego sidis koko kaj kriis
kiel freneza. „Kial vi tiel krias? — demandis
la azeno, — vi traboras al ni la orelojn.“ —
„Mi antaŭdiris belan veteron — diris la koko —
hodiaŭ estas la tago, en kiu Dipatrino lavis la
ĉemizetojn de Sankta Infaneto kaj en kiu ŝi
devas sekigi ilin; sed ĉar morgaŭ dimanĉe gastoj
venos, la senkompata mastrino diris al la kuir<!--
-->isto, ke ŝi volas manĝi min morgaŭ en la supo.
Hodiaŭ vespere mi estas metonta mian kolon sub
la tranĉilon. Dum mi ankoraŭ povas, mi krias
per ĉiuj fortoj.“ La azeno diris: „Iru prefere
kun ni, ruĝa kresto, Bremenon; ion pli bonan ol
la morto vi trovos ĉie; vi havas belan voĉon,
arta estos nia kvaropa koncerto.“ Al la koko
plaĉis la propono, kaj ĉiuj kvar ekiris kune.</p>

<p>Ili ne povis atingi Bremenon en la sama
tago kaj venis vespere en arbaron kaj decidis
pasigi tie la nokton. La azeno kaj hundo ek<!--
-->kuŝis sub granda arbo, la kato kaj koko eksidis
sur la branĉoj: la ruĝa kresto sur la supro, la
plej sendanĝera loko. Antaŭ kiam li ekdormis,
li ĉirkaŭrigardis al ĉiuj kvar flankoj kaj ŝajnis
al li, ke malproksime brilas lumeto kvazaŭ
fajrero; li kriis al la kameradoj, ke sendube
domo estas proksime, ĉar oni vidas lumon. La
azeno diris: „Ni forlasu nian loĝejon kaj iru tien,
ĉar nia gastejo estas malbona.“ La hundo al<!--
-->donis: „Kelke da ostoj kun viando sur ili ne
malplaĉus al mi.“ Ili do ekiris al la lumo, kiu
iom post iom fariĝis pli kaj pli granda, ĝis fine
<!-- paĝo 131 -->
ili venis al hele lumigita rabista domo. La
azeno, kiel la plej granda, proksimiĝis al la
fenestro kaj rigardis internen. „Kion vi vidas,
grizulo?“ — demandis la koko. „Kion mi vidas?
— respondis la azeno — tablon ŝarĝitan per
manĝaĵoj kaj trinkaĵoj, kaj ĉirkaŭe sidas rabistoj
kaj ĝuas.“ — Jen io por ni!“ — diris la koko.
„Jes, certe; ah, se ni estus tie!“ — diris la
azeno. La bestoj interkonsiliĝis kiamaniere
forpeli la rabistojn kaj fine trovis rimedon. La
azeno metis la antaŭajn piedojn sur la fenestron,
la hundo saltis sur la dorson de l’ azeno, la kato
rampis sur la hundon, kaj fine la koko flugis
sur la kapon de l’ kato. Farinte tion ili
komencis laŭ signalo sian muzikon: la azeno
blekis, la hundo bojis, la kato miaŭis kaj la koko
kantis sian kikeriki; poste ili saltis en la ĉambron
tra la fenestro. Ektintis la vitroj; la rabistoj,
aŭdante la teruran bruon, pensis, ke monstra
fantomo venis, forkuris timigitaj en la arbaron.
La kvar kameradoj eksidis ĉe la tablo, atakis
tion, kio restis, kaj manĝis kvazaŭ malsatontaj
kvar semajnojn.</p>

<p>Kiam la muzikistoj finis, ili estingis la lumon
kaj serĉis lokon por la dormo, ĉiu laŭ sia naturo
kaj gusto. La azeno ekkuŝis sur la sterko, la
hundo ĉe la pordo, la kato sur la forno ĉe la
varma cindro kaj la koko eksidis sur trabo. Ili
estis lacaj de la longa vojaĝo kaj tuj ekdormis.
Post la noktomezo kiam la ŝtelistoj vidis de
malproksime, ke en la domo estas mallume kaj
silente, la estro diris: „Kial ni permesis forpeli
nin?“ kaj ordonis al unu iri en la domon kaj
esplori ĝin. La sendito trovis ĉion silenta kaj
eniris en la kuirejon ekbruligi lumon. La fajraj,
brilaj okuloj de l’ kato ŝajnis al li brulantaj
<!-- paĝo 132 -->
karboj kaj li almetis alumeton; sed la kato, kiu
ne amis ŝercojn, saltis sur lian vizaĝon, kraĉis
kaj gratis. Terurita li kuris al la posta pordo,
sed la hundo, kiu tie kuŝis, sin ĵetis al li kaj
ekmordis lian kruron; kiam li pasis tra la korto
apud la sterko, la azeno malavare regalis lin
per la posta piedo kaj la koko vekita de la bruo
vigle ekkriis sur la trabo: „Kikeriki“. La
ŝtelisto forkuris per grandaj paŝoj al sia kapitano
kaj diris: „En la domo sidas abomena sorĉistino;
ŝi spiris sur min kaj gratis mian vizaĝon per
siaj longaj fingroj; ĉe la pordo staras homo kun
tranĉilo, per kiu li vundis mian kruron; sur la
korto kuŝas nigra monstro, kiu batis min per
bastonego, kaj supre sur la tegmento sidas juĝisto,
kiu kriis: „Ĉi tien la friponon!“ Mi do forkuris.“
De tiu tempo la rabistoj ne kuraĝis reveni en
la domon, kaj al la kvar bremenaj muzikistoj ĝi
tiel plaĉis, ke ili ne volis eliri.</p>

<p>Ne fermita ankoraŭ estas la buŝo de tiu,
kiu lasta tion rakontis.</p>

<!-- paĝo 133 -->

<h2>Tri oraj haroj de l’ diablo.</h2>

<p>Estis iam malriĉa virino, kiu naskis filon;
ĉar li naskiĝis kun kufo sur la kapo, oni antaŭ<!--
-->diris, ke en sia dekkvara jaro li edziĝos kun la
reĝidino. Post iom da tempo la reĝo venis en
la vilaĝon, sed neniu rekonis lin. Kiam li
demandis pri novaĵoj, oni respondis al li, ke
antaŭ kelke da tagoj naskiĝis infano kun kufo:
kion ajn entreprenos tia homo, li ĉiam feliĉe
sukcesos. Oni antaŭdiris, ke en sia dekkvara
jaro li edziĝos kun la reĝidino. La reĝo havis
malbonan koron, kaj la antaŭdiro malplaĉis al li.
Li iris al la gepatroj de l’ infano kaj diris per
amika tono: „Vi estas malriĉaj homoj, donu al
mi vian infanon, mi zorgos pri li.“ En la
komenco ili rifuzis, sed kiam la fremdulo pro<!--
-->ponis pezan sumon da mono, ili pensis: „Ĝi ja
estas infano naskita kun kufo, ĉio do devas
finiĝi feliĉe por ĝi,“ kaj konsentis doni al li la
infanon.</p>

<p>La reĝo metis ĝin en skatolon kaj forrajdis.
Kiam li venis al profunda akvo, li ĵetis tien la
skatolon kaj pensis: „Mi liberigos mian filinon
de l’ neatendata fianĉo.“ Sed la skatolo ne
dronis, ĝi naĝis, kiel ŝipeto: eĉ unu guto da
akvo ne penetris en ĝin. Ĝi naĝis tiel ĝis la
muelejo, du mejlojn de la reĝa ĉefurbo, kaj
haltis ĉe la akvobaro. Muelisteto, kiu feliĉe
<!-- paĝo 134 -->
staris tie kaj rimarkis ĝin, altiris ĝin per hoko
esperante trovi en ĝi grandajn trezorojn. Li
malfermis la skatolon: tie kuŝis bela knabo,
freŝa kaj gaja. Li portis la etulon en la muel<!--
-->ejon; la gemuelistoj, kiuj ne havis infanojn,
ekĝojis kaj diris: „Dio donacis ĝin al ni.“ Ili
ame vartis la infanon, kiu kreskis sana kaj virta.</p>

<p>Foje la reĝo dum pluvo eniris en la muel<!--
-->ejon kaj demandis la gemuelistojn, ĉu la granda
knabo estas ilia filo. „Ne, — respondis ili —
li estas infano trovita, antaŭ dekkvar jaroj li
alnaĝis al la akvobaro en skatolo, kaj oni eltiris
lin el la akvo.“ La reĝo komprenis, ke tio estas
la infano naskita kun kufo, kiun li ĵetis en la
akvon. „Bonaj homoj, — diris li — ĉu la knabo
ne povus porti leteron al la reĝino? Li ricevos
du orajn monerojn.“ — „Kiel Via Reĝa Moŝto
ordonos“ — respondis ili kaj diris al la knabo,
ke li estu preta. La reĝo skribis al la reĝino
leteron jenan: „Tuj kiam la knabo venos kun ĉi
tiu letero, ordonu mortigi lin kaj enterigi; ĉio
devas esti farita antaŭ mia reveno.“</p>

<p>La knabo ekiris kun la letero, sed perdis la
vojon kaj venis vespere en grandan arbaron. En
la mallumo li ekvidis malgrandan lumeton, iris
al ĝi kaj venis al dometo. Tie maljunulino sola
sidis ĉe fajrujo. Ŝi ektimis vidante la knabon
kaj demandis: „De kie vi venas kaj kien vi
iras?“ — „Mi venas de la muelejo, — respondis
li — kaj iras al la reĝino kun letero; mi perdis
la vojon kaj mi volonte pasigus ĉi tie la nokton.“
— „Malfeliĉa infano, — diris la virino — vi
venis en domon de rabistoj, se ili trovos vin ĉi
tie, ili mortigos vin.“ — „Ili venu, venu iu ajn,
mi ne timas; cetere mi estas tiel laca, ke mi ne
povas plu iri“ — diris la junulo, sin etendis sur
<!-- paĝo 135 -->
benko kaj ekdormis. Baldaŭ venis la rabistoj
kaj demandis kolere, kiu estas la fremda knabo.
„Ah, — diris la maljunulino — tio estas sen<!--
-->kulpa knabo, li perdis la vojon en la arbaro kaj
pro kompato mi akceptis lin; li portas leteron al
la reĝino.“ La rabistoj malfermis kaj legis la
leteron, en kiu estis la ordono mortigi la knabon,
tuj kiam li venos. La senkoraj rabistoj ekkom<!--
-->patis la junulon, kaj la estro disŝiris la leteron
kaj skribis alian, ke oni edzigu la knabon kun
la reĝidino, tuj kiam li venos. Ili lasis lin dormi
trankvile sur la benko ĝis la mateno, donis al li
la leteron kaj montris al li la ĝustan vojon. La
reĝino, leginte la leteron, plenumis la ordonon:
belega estis la edziĝa festo. La reĝidino
edziniĝis kun la favorato de l’ fortuno kaj ĉar
li estis bela kaj afabla, ŝi vivis feliĉa kaj kon<!--
-->tenta kun li.</p>

<p>Post iom da tempo la reĝo revenis en la
kastelon kaj vidis, ke la antaŭdiro realiĝis kaj
la knabo naskita kun kufo edziĝis kun lia filino.
„Kiel tio okazis? — demandis li — mi ordonis
en la letero ion tute alian.“ La reĝino montris
al li la leteron, por ke li mem vidu la enhavon.
La reĝo legis la leteron kaj tuj rimarkis, ke oni
ŝanĝis la lian. Li demandis la junulon, kie estas
la konfidita al li letero kaj kial li alportis an<!--
-->stataŭe alian. „Mi scias nenion, — respondis la
junulo — kredeble oni ŝanĝis ĝin nokte, kiam
mi dormis en la arbaro.“ La reĝo diris kolere:
„Ne ĝoju tro frue; kiu volas havi mian filinon
devas alporti al mi el la infero tri orajn harojn
de la kapo de l’ diablo. Se vi alportos ilin, mia
filino apartenos al vi.“ La reĝo esperis, ke
tiamaniere li fine liberiĝos de l’ junulo, sed la
knabo respondis: „Mi alportos la tri orajn harojn,
<!-- paĝo 136 -->
mi ne timas la diablon.“ Li adiaŭis la reĝon
kaj ekmigris.</p>

<p>La vojo alkondukis lin al granda urbo. La
pordogardisto demandis lin pri liaj scioj kaj
metio. „Mi scias ĉion“ — respondis la knabo.
„Bonege! — diris la gardisto — faru al ni
servon kaj diru, kial nia bazara puto, el kiu iam
vino fluis, tute sekiĝis kaj ne liveras nun eĉ
akvon.“ — „Vi ekscios tion, — respondis li —
atendu nur mian revenon.“ Pli malproksime li
venis al alia urbo, kie la gardisto ankaŭ deman<!--
-->dis pri liaj scioj kaj metio. „Mi scias ĉion“ —
respondis li. — „Bonege! faru al ni servon kaj
diru, kial arbo en nia urbo, kiu havis iam orajn
pomojn, ne havas nun eĉ foliojn.“ — „Vi ekscios
tion — respondis li — atendu nur mian revenon.“
Li daŭrigis la vojon kaj venis al granda akvo,
kiun li devis transpasi. La pramisto demandis
lin pri liaj scioj kaj metio. „Mi scias ĉion“ —
respondis la junulo. „Bonege! — diris la
pramisto — faru al mi servon kaj diru, kial mi
devas ĉiam veturi kaj reveturi kaj neniam liber<!--
-->iĝas?“ — „Vi ekscios tion, — respondis li —
atendu nur mian revenon.“</p>

<p>Trans la akvo li trovis la eniron en la
inferon, la truo estis nigra kaj kovrita de fulgo.
La diablo ne estis hejme, estis sole lia patrino.
La inferanino sidis en larĝa apogseĝo. „Kion
vi volas?“ — demandis ŝi, sed ŝia mieno ne
estis severa. „Mi bezonas tri orajn harojn de
l’ kapo de la diablo, — respondis li — alie mi
ne povas konservi mian edzinon.“ — „Vi
postulas multon, — diris ŝi — kiam la diablo
revenos hejmen kaj vin trovos, via kapo estos
en danĝero; sed mi kompatas vin, mi penos vin
helpi.“ Ŝi aliformigis lin forniko kaj diris:
<!-- paĝo 137 -->
„Rampu inter la faldojn de mia jupo, tie vi
estos sendanĝera.“ — „Bone, — diris la knabo
— sed mi bezonas scii tri aferojn: Kial puto,
el kiu iam fluis vino, tute sekiĝis kaj ne liveras
nun eĉ akvon; kial arbo, kiu havis iam orajn
pomojn, ne havas nun eĉ foliojn, kaj kial pram<!--
-->isto devas ĉiam veturi kaj reveturi kaj neniam
liberiĝas.“ — „Tio estas malfacilaj demandoj, —
respondis ŝi — sed sidu silente kaj atentu, kion
diros la diablo, kiam mi elŝiros al li la tri orajn
harojn.“</p>

<p>Vespere la diablo revenis hejmen. Apenaŭ
li eniris, li tuj rimarkis, ke la aero ne estas
pura. „Mi sentas, sentas homan viandon, —
diris li — io estas tie ĉi.“ Li rigardis en ĉiujn
angulojn kaj serĉis, sed trovis nenion. La
patrino mallaŭdis lin: „Mi ĵus balais kaj metis
ĉion en ĝustan lokon, kaj vi ĉion malordigas.
Ĉiam via nazo sentas homan viandon! Eksidu
kaj vespermanĝu.“ Li sate manĝis kaj trinkis,
kaj ĉar li estis laca, li metis sian kapon sur la
genuojn de l’ patrino kaj petis, ke ŝi senpedikigu
lin. Post momento li ekdormis kaj ronkis. Tiam
la maljunulino elŝiris unu oran horan kaj metis
ĝin apude. „Aah! — kriis la diablo — kion vi
faris?“ — „Mi havis teruran sonĝon, — respon<!--
-->dis la inferanino — kaj mi ektiris viajn harojn.“
„Kion vi sonĝis? — demandis la diablo. — „Mi
vidis en la sonĝo bazaran puton, el kiu iam fluis
vino, kaj kiu tute sekiĝis kaj ne liveras nun eĉ
akvon; kiu estas kulpa pri tio?“ — „Se ili scius
tion! — respondis la diablo — en la puto sub
ŝtono sidas bufo; se ili mortigos ĝin, la vino ree
fluos.“ La inferanino daŭrigis la ĉasadon, ĝis li
ekdormis kaj ronkis tiel, ke la fenestraj vitroj
tremis. Tiam ŝi elŝiris al li duan haron. „Aah!
<!-- paĝo 138 -->
kion vi faras? — ekkriis furioze la diablo. —
„Ne koleru, — respondis ŝi — mi havis teruran
sonĝon.“ — „Kion vi sonĝis nun? — demandis
li. — „Mi vidis en la sonĝo arbon, kiu iam
havis orajn fruktojn kaj nun ne havas eĉ foliojn.
Kia estas la kaŭzo?“ — „Se ili scius tion! —
respondis la diablo — muso mordas la radikon;
se ili mortigos ĝin, la arbo havos ree orajn
pomojn, sed se ĝi daŭrigos la mordadon, la arbo
pereos. Sed ne maltrankviligu min per viaj
sonĝoj; se vi ankoraŭ unu fojon vekos min, vi
ricevos vangofrapon.“ La patrino kvietigis lin
kaj ekĉasis la pedikojn, ĝis li ekdormis kaj
ronkis. Tiam ŝi eltiris trian oran haron. La
diablo salte leviĝis, kriis kaj volis ŝin bati, sed
ŝi kvietigis lin ankaŭ tiun ĉi fojon kaj diris:
„Ĉu oni povas sin gardi kontraŭ malbona sonĝo?“
— „Kion do vi sonĝis? — demandis li scivole.
„Mi vidis en la sonĝo pramiston, kiu plendis,
ke li ĉiam veturas kaj reveturas, kaj neniam
liberiĝas. Kia estas la kaŭzo?“ — „Malsaĝulo
li estas, — respondis la diablo, — li devas doni
sian stangon en la manon de l’ unua trapasanto,
tiam li estos libera kaj la alia fariĝos eterna
pramisto.“ La inferanino, elŝirinte la tri orajn
harojn kaj ricevinte respondon al la tri demandoj,
lasis la drakon trankvila, kaj li dormis ĝis la
tagiĝo.</p>

<p>Kiam la diablo foriris, la maljunulino eligis
la fornikon el la faldoj de l’ jupo kaj redonis al
li la homan figuron. „Jen estas la tri oraj haroj,
— diris ŝi — ĉu vi bone aŭdis, kion la diablo
respondis al viaj tri demandoj?“ — „Jes, —
respondis li — mi aŭdis kaj bone memoros la
respondojn.“ — „Vi do havas, kion vi deziris,
— diris ŝi — kaj nun vi povas daŭrigi vian
<!-- paĝo 139 -->
vojaĝon.“ La knabo dankis la maljunulinon pro
la helpo en la embaraso, kaj forlasis la inferon
kontenta, ke li tiel bone sukcesis. Kiam li
venis al la pramisto, ĉi tiu tuj postulis la pro<!--
-->mesitan respondon. „Antaŭe transveturigu min,
— diris la knabo — kaj tiam mi diros al vi,
kiamaniere vi povos liberiĝi.“ Kiam ili trans<!--
-->pasis al la alia bordo, la junulo komunikis al li
la konsilon de l’ diablo: „kiam venos pasaĝero,
donu al li la stangon en la manon.“ Poste li
venis en la urbon, kie staris la senfrukta arbo,
kaj kie la gardisto ankaŭ atendis la respondon.
La knabo ripetis la vortojn de l’ diablo: „Mortigu
la muson, kiu mordas la radikon, kaj la arbo ree
havos orajn fruktojn.“ La gardisto dankis lin
kaj donis al li rekompence du azenojn ŝarĝitajn
per oro. La bestoj sekvis la junulon. Fine li
venis en la urbon, kies puto sekiĝis. Li diris al
la gardisto la vortojn de l’ diablo: „En la puto
sub ŝtono sidas bufo; trovu ĝin kaj mortigu, kaj
la vino ree fluos kvazaŭ el fonto.“ La gardisto
dankis kaj donis al li du azenojn, ŝarĝitajn
per oro.</p>

<p>Fine la favorato de l’ fortuno revenis hejmen
al la edzino, kiu kore ĝojis vidante lin kaj
aŭdante la rakonton pri lia sukceso. Al la reĝo
li donis la postulatajn tri orajn harojn de l’ di<!--
-->ablo. Kiam la reĝo vidis la kvar azenojn
ŝarĝitajn per oro, li estis tute kontenta kaj diris:
„Nun ĉiuj kondiĉoj estas plenumitaj, vi povas
resti kun mia filino. Sed, kara bofilo, diru al
mi, kie vi akiris tiom da oro? Ĝi ja estas grand<!--
-->ega trezoro!“ — „Mi transpasis riveron, —
respondis li — kaj tie mi prenis ĝin, ĝi kuŝas
sur la bordo anstataŭ sablo.“ — „Ĉu mi ankaŭ
povus preni oron?“ — diris avide la reĝo. „Tiom,
<!-- paĝo 140 -->
kiom vi volos, — respondis li — tie estas pram<!--
-->isto, li transveturigu vin, kaj vi povos plenigi
la sakojn.“ La avida monarĥo rapide forveturis
kaj, veninte al la rivero, faris signon al la
pramisto. Ĉi tiu proksimiĝis kaj invitis lin
enŝipiĝi. Kiam ili atingis la alian bordon, li
donis al la reĝo la stangon en la manon kaj
forkuris. La reĝo fariĝis pramisto: tiel estis
punitaj liaj pekoj.</p>

<p>Ĉu li estas pramisto ankoraŭ nun? Sendube,
ĉar neniu prenis de li la stangon.</p>

<!-- paĝo 141 -->

<h2>Knabo-Fingro.</h2>

<p>Foje vespere malriĉa kamparano sidis ĉe la
fajrujo kaj miksis la karbojn, kaj lia edzino sidis
kaj ŝpinis. Li diris: „Malĝoje estas, ke ni ne
havas infanojn! Estas silente ĉe ni, dum en aliaj
domoj estas gaje kaj brue.“ — „Jes“ — respon<!--
-->dis lia edzino kaj ekĝemis — se ni havus nur
unu solan, ne pli grandan ol fingro, mi estus
kontenta, kaj ni kore amus ĝin.“ Post iom da
tempo la virino ekmalsanis kaj post sep monatoj
naskis infanon, kies ĉiuj membroj estis normalaj,
sed kiu ne estis pli alta, ol dika fingro. La
gepatroj diris: „Ĝi estas, kian ni deziris, ĝi estos
nia amata filo,“ kaj ili nomis lin Knabo-Fingro.
La nutraĵo ne mankis al li, tamen la infano ne
kreskis kaj restis same granda, kiel en la unua
horo. Malgraŭ tio li saĝe rigardis la mondon
kaj baldaŭ montris sian spritecon kaj lertecon:
li estis kreaĵo, kiu sukcesadis en ĉiuj entreprenoj.</p>

<p>Foje la kamparano, intencante iri arbaron
por dehaki arbojn, diris al si mem: „Se mi havus
iun, kiu alkondukus veturilon.“ — „Patro, —
ekkriis Knabo-Fingro — mi alkondukos ĝin, fidu
al mi, la veturilo estos ĝustatempe en la arbaro.“
La kamparano ridis kaj diris: „Tio ne estas
ebla, vi estas tro malgranda por konduki la
ĉevalon.“ — „Ne grava, ne grava, patro; se la
patrino nur jungos la ĉevalon, mi eksidos en ĝia
<!-- paĝo 142 -->
orelo kaj krios, kien ĝi devas iri.“ — „Bone,
— respondis la patro — unu fojon ni povas
provi.“ Kiam venis la horo, la patrino jungis
la ĉevalon kaj metis Knabon-Fingron en ĝian
orelon, kaj la etulo kriis la direkton. La ĉevalo
obeis lin, kvazau veran veturigiston, kaj iris
ĝustan vojon al la arbaro. Kiam la knabo kriis
por turni ĉe angulo, du fremduloj pasis tie.
„Granda Dio! — diris unu — kio estas tio? Jen
ĉaro veturas, veturigisto krias al la ĉevalo, sed
oni vidas neniun.“ — „Suspektinda afero, —
diris la alia — ni sekvu la ĉaron, ni vidos, kie
ĝi haltos.“ La ĉaro enveturis en la arbaron kaj
ĝuste al la loko, kie oni dehakis la arbojn.
Kiam Knabo-Fingro ekvidis la patron, li vokis:
„Jen mi estas kun la ĉaro, nun elprenu min.“
La patro tenis la ĉevalon per la maldekstra
mano kaj per la dekstra elprenis la fileton el la
orelo. La knabo eksidis gaje sur pajla trunketo.
Vidante Knabon-Fingron la fremduloj de miro
ne sciis kion diri. Unu kondukis la alian flanken
kaj diris: „Aŭskultu, la etulo povus alporti al
ni grandegan profiton, se ni montrus lin en
granda urbo por mono: ni aĉetu lin.“ Ili revenis
al la kamparano kaj diris: „Vendu al ni la
hometon, li vivos feliĉe ĉe ni.“ — „Ne, —
respondis la patro — li estas parto de mia
propra koro, mi ne vendos lin por la tuta oro
de l’ mondo.“ Sed Knabo-Fingro, aŭdinte pri
la marĉando, rampis sur la faldoj de l’ patra
vesto ĝis lia ŝultro kaj murmuretis al li en la
orelon: „Patro, vendu min, mi revenos al vi.“
Tiam la patro vendis lin al la fremduloj por
bela peco da oro. „Kie vi volas sidi?“ — de<!--
-->mandis ili la knabon. „Metu min sur la randon
de via ĉapelo, tie mi povos promeni kaj rigardi
<!-- paĝo 143 -->
la ĉirkaŭaĵon; mi ne falos.“ Ili plenumis lian
deziron, kaj kiam Knabo-Fingro adiaŭis la
patron, ili foriris. Mallumiĝis, la knabo diris:
„Mallevu min, necese estas.“ — „Restu supre,
— diris la homo, sur kies kapo li sidis — in<!--
-->diferente estas por mi, la birdoj ankaŭ lasas
iafoje ion sur mia ĉapelo.“ — „Ne, ne, — diris
Knabo-Fingro — mi scias, kio estas deca; rapide
demetu min.“ La fremdulo demetis la ĉapelon
kaj sidigis la etulon sur plugokampo ĉe la vojo.
Li kuris momenton inter la terbuloj kaj subite
englitis en musan truon, kiun li serĉis. „Bonan
vesperon, sinjoroj, iru hejmen sen mi“ — kriis
li kaj ridis ilin. Ili alkuris kaj pikis en la truon
per bastono, sed vane: Knabo-Fingro rampis
pli kaj pli profunde; baldaŭ fariĝis tute mallume
kaj ili devis reveni koleraj kaj kun malplena sako.</p>

<p>Kiam Knabo-Fingro rimarkis, ke ili estas
for, li elrampis el la subtera nesto. „Danĝere
estas iri sur la plugokampo en mallumo, —
diris li — baldaŭ rompita estas kolo aŭ kruro!“
Feliĉe li renkontis malplenan limakan domon.
„Benata estu Dio, — diris li — ĉi tie mi povas
trankvile pasigi la nokton,“ kaj eniris. Baldaŭ,
kiam li estis ekdormonta, li aŭdis interparoladon
de du pasantoj. Unu diris: „Kion ni faros por
ŝteli la monon kaj arĝenton de l’ riĉa paroĥestro?“
— „Mi povas diri tion al vi,“ — ekkriis Knabo-<!--
-->Fingro. „Kio estis? — diris la terurita ŝtelisto
— iu parolis, mi aŭdis.“ Ili haltis kaj aŭs<!--
-->kultis, Knabo-Fingro daŭrigis: „Kunprenu min,
mi vin helpos.“ — „Kie vi estas?“ — „Serĉu
sur la tero kaj atentu, de kie la voĉo venas“ —
respondis li. Fine la ŝtelistoj trovis lin kaj levis.
„Vi malgranda pupo, vi nin helpos?“ — diris
ili. — „Aŭskultu, mi eniros tra la krado en la
<!-- paĝo 144 -->
kameron de l’ paroĥestro kaj donos al vi, kion
vi deziros.“ — „Bone, — diris ili — ni vidos vian
kapablon.“ Kiam ili venis en la paroĥan domon,
Knabo-Fingro enrampis en la kameron kaj tuj
komencis krii kiel freneza: „Ĉu vi volas havi
ĉion, kio estas ĉi tie?“ La ŝtelistoj ektimis kaj
diris: „Parolu mallaŭte, vi vekos ĉiujn.“ Sed la
Knabo-Fingro ŝajnigis, ke li ne komprenis, kaj
ripetis: „Kion vi volas, ĉu vi volas havi ĉion,
kio estas ĉi tie?“ La kuiristino, kiu dormis en
apuda ĉambro, aŭdis tion, leviĝis sur la lito kaj
aŭskultas. La ŝtelistoj de timo forkuris, sed
kuraĝiĝinte ekpensis: „La hometo volas moki
nin.“ Ili revenis kaj murmuretis al li: „Ĉesu
ŝerci kaj donu al ni ion.“ Knabo-Fingro ekkriis
tiel laŭte, kiel li povis: „Mi ja volas doni al vi ĉion,
etendu nur la manojn.“ La aŭskultanta servistino
aŭdis tion tute klare, saltis de la lito kaj kuris al la
pordo. La ŝtelistoj forkuris kaj galopis kvazaŭ
ĉasataj de l’ diablo. La kuiristino povis nenion vidi
kaj iris eklumigi kandelon. Kiam ŝi revenis kun
ĝi, Knabo-Fingro ne rimarkite sin kaŝis en la
garbejon. La kuiristino serĉis en ĉiuj anguloj
kaj, trovinte nenion, revenis en la liton kaj
pensis, ke ŝi sonĝis kun malfermitaj okuloj kaj oreloj.</p>

<p>Knabo-Fingro vagis en la fojno kaj fine
trovis belan lokon por dormo; li intencis bone
ripozi ĝis la tagiĝo kaj matene reiri al la ge<!--
-->patroj. Sed alion volis la sorto! Multe da mal<!--
-->feliĉo kaj malĝojo ekzistas en la mondo! La
servistino leviĝis ĉe la matenruĝo por nutri la
brutojn. Ŝi iris antaŭ ĉio en la garbejon, prenis
fojnon kaj ĝuste tiun, en kiu kuŝis la
kompatinda Knabo-Fingro. Li dormis tiel pro<!--
-->funde, ke li rimarkis nenion kaj vekiĝis nur en
la buŝego de bovino, kiu prenis lin kun la fojno.
<!-- paĝo 145 -->
„Ah, Dio, — ekkriis li — kiamaniere mi falis
en fulejon*), sed baldaŭ li komprenis la situa<!--
-->cion. Li bone atentis por ne veni inter la
dentojn, kie li estus frakasita, tamen fine li
glitis en la stomakon. „Oni forgesis fari
fenestrojn en la ĉambreto, — diris li — la suno
ne lumas ĉi tien, kaj oni ne alportas kandelon.“
La loĝejo tute malplaĉis al li kaj plej mal<!--
-->agrable estis, ke senĉese venis pli kaj pli multe
da fojno tra la pordo kaj la spaco fariĝis pli
kaj pli malvasta. Fine terurita li ekkriis plej
laŭte: „ĉesu doni la fojnon, ĉesu doni la fojnon.“
En la sama momento la servistino melkis la
bovinon; vidinte neniun kaj aŭdante voĉon, la
saman voĉon, kiu kriis nokte, la kuiristino tiel
ektimis, ke ŝi falis de l’ seĝeto kaj disverŝis la
lakton. Rapide, rapide ŝi kuris al sia sinjoro
kaj kriis: „Ah, Dio! sinjoro pastro, la bovino
parolas!“ — „Vi freneziĝis“ — diris la paroĥ<!--
-->estro, kaj li mem iris en la stalon por vidi, kio
okazas tie. Apenaŭ li metis tie la piedon,
Knabo-Fingro ree ekkriis: „Ĉesu doni la fojnon,
ĉesu doni la fojnon!“ Tiam la paroĥestro mem
ektimis, pensis, ke diablo ekloĝis en la bovino
kaj ordonis buĉi ŝin. Oni buĉis ŝin kaj la
stomakon, kie sidis Knabo-Fingro, oni ĵetis sur
la sterkon. Malfacila afero estis sin liberigi,
tamen Knabo-Fingro jam sukcesis eligi la kapon,
kiam nova malfeliĉo okazis. Malsata lupo al<!--
-->kuris kaj englutis per unu fojo la tutan
stomakon. Knabo-Fingro ne perdis la kuraĝon;
„eble, — pensis li — mi povos trakti kun ĝi,“
kaj li kriis al ĝi el la ventro: „Kara lupo, mi
<!-- paĝo 146 -->
havas por vi bonan manĝon.“ — „Kie mi trovos
ĝin?“ — demandis la lupo.“ — „En tiu kaj
tiu domo, vi devas enrampi tra la defluilo, vi
trovos tie kukojn, lardon kaj kolbasojn, tiom
kiom vi volos,“ kaj li montris al li precize la
vojon al la gepatra domo.“ Li ne bezonis diri
tion dufoje al la lupo. La avida besto sin
enigis nokte tra la defluilo kaj manĝis en la
kamero ne ŝparante la provizojn. Kiam ĝi sat<!--
-->manĝis, ĝi volis eliri, sed ĝi fariĝis tro dika kaj
ne povis eliĝi tra la sama truo. Knabo-Fingro
atendis tion kaj komencis fari grandan bruon en
la ventro de l’ besto; li kriis kiel freneza.
„Eksilentu, — diris la lupo — vi vekos la
homojn.“ — „Ne grava, ne grava, — respondis
la etulo — vi satmanĝis, mi ankaŭ volas
amuziĝi“ kaj rekomencis la kriadon. Fine liaj
gepatroj vekiĝis, kuris al la kamero kaj rigardis
internen tra fendo. Ekvidinte tie la lupon, ili
alportis armilojn, li hakilon, ŝi falĉilon. „Staru
post mi, — diris la kamparano, kiam ili revenis
en la kameron, — se ĝi ne mortos de mia bato,
tratranĉu al ĝi la ventron.“ Knabro-Fingro
aŭdis la voĉon de l’ patro kaj ekkriis: „Kara
patro, mi estas ĉi tie, mi sidas en la ventro de
la lupo.“ La patro ĝoje diris: „Dank’ al Dio,
nia kara infano estas retrovita,“ kaj li ordonis
al la edzino formeti la falĉilon por ne vundi la
filon. Poste li levis la hakilon kaj per unu bato
sur la kapon mortigis la beston. Ili alportis
tondilon kaj tranĉilon, tratranĉis ĝian ventron
kaj eltiris la knabon. „Ah, — diris la patro, —
kiel ni ĉagreniĝis pro vi!“ — „Jes, patro, mi
multe migris en la mondo; fine, dank’ al Dio, mi
ree spiras freŝan aeron!“ — „Kie vi estis, filo?“
— „Mi estis en musa truo, en stomako de
<!-- paĝo 147 -->
bovino kaj en ventro de lupo: nun mi restos ĉe
vi.“ — „Kaj ni ne vendos vin por la tuta oro
de l’ mondo“ diris la gepatroj, karesis kaj kisis
sian amatan Knabon-Fingron. Ili donis al li
manĝaĵon kaj trinkaĵon, kaj mendis por li
novajn vestojn, ĉar la liaj estis tute eluzitaj dum
la vojaĝo.</p>

<!-- piednoto de paĝo 145 -->

<p>____________</p>

<p class="piednoto">*) an. fulling-mill; fr. moulin à foulon; germ.
Walkmühle.</p>

<!-- paĝo 148 -->

<h2>Sesope oni trairas la tutan
mondon.</h2>

<p>Estis iam homo, lerta en multaj metioj. Li
estis soldato, servis brave kaj kuraĝe, sed post
la milito li ricevis eksigon kaj tri helerojn por
la vojaĝaj elspezoj hejmen. „Atendu, — diris li
— tio ne plaĉas al mi; se mi trovos taŭgajn
kameradojn, mi devigos la reĝon doni al mi la
trezorojn de la tuta regno.“ Li ekiris kolera en
la arbaron kaj vidis tie homon, kiu ĵus elŝiris
ses arbojn, kvazaŭ herbajn trunketojn. Li de<!--
-->mandis: „Ĉu vi volas esti mia servisto kaj sekvi
min?“ „Jes, — respondis tiu, — sed antaŭe mi
devas alporti al mia patrino la branĉfaskon“ kaj
li zonis per unu arbo la kvin ceterajn, levis la
faskon kaj foriris. Post momento li revenis kaj
aliĝis al la soldato, kiu diris: „Duope ni trairos
la tutan mondon.“ Post iom da tempo ili ren<!--
-->kontis ĉasiston, kiu genuis, tenis pafilon kaj
celis. La soldato demandis: „Kion vi celas,
ĉasisto?“ Li respondis: „Du mejlojn de ĉi tie
sur branĉo de kverko sidas muŝo, mi volas trafi
ĝian maldekstran okulon.“ — „Iru, iru kun mi
— diris la soldato — triope ni trairos la tutan
mondon.“ La ĉasisto konsentis, ekiris kun li,
kaj ili venis al sep ventomuelejoj, kies flugiloj
rapide turniĝis, kvankam vento blovis de nenie
kaj neniu folio moviĝis. La soldato diris: „Mi
<!-- paĝo 149 -->
ne scias, kio turnas ilin, la aero ja estas sen<!--
-->mova,“ kaj ekiris antaŭen kun la servistoj. Du
mejlojn de tie ili ekvidis homon, kiu sidis sur
arbo, ŝtopis unu naztruon kaj blovis per la alia.
„Kion vi faras tie?“ — demandis la soldato.
„Du mejlojn de ĉi tie staras sep ventomuelejoj,
mi blovas por turni la flugilojn.“ „Iru, iru
kun mi, — diris la soldato — kvarope ni trairos
la tutan mondon.“ La blovulo malsupreniris kaj
aliĝis al la soldato. Post iom da tempo ili
renkontis homon, kiu staris sur unu piedo, la
alian li malkroĉis kaj metis apud si. La
soldato diris: „Vi komforte aranĝis la aferon por
ripozi.“ — „Mi estas kurulo — respondis li —
mi malkroĉis unu piedon por ne kuri tro rapide;
per du piedoj mi kuras pli rapide ol birdo.“ —
„Iru, iru kun mi, kvinope ni trairos la tutan
mondon.“ Li aliĝis al la soldato. Post iom da
tempo ili renkontis homon, kiu havis ĉapeleton
metitan sur unu orelon. La soldato diris:
„Malgraŭ mia respekto, mi devas diri, ke en via
ĉapelo vi similas pajacon, — ne metu vian
ĉapelon sur unu orelon.“ — „Nenio estas far<!--
-->ebla, — diris li, — se mi metas la ĉapelon
rekte, venas tia frosto, ke la birdoj sub la ĉielo
glaciiĝas kaj falas teren senvivaj.“ — „Iru, iru
kun mi, — diris la soldato — sesope ni trairos
la tutan mondon.“</p>

<p>La seso venis en urbon, en kiu la reĝo
anoncis, ke tiu, kiu venkos lian filinon en vet<!--
-->kurado, edziĝos kun ŝi; sed se li estos venkita,
li perdos la kapon. La soldato sin prezentis
kaj diris: „Anstataŭ mi kuros mia servisto.“ La
reĝo respondis: „Bone, sed tiam ankaŭ lian
kapon vi donas kiel garantion.“ Kiam ili inter<!--
-->konsentis, la soldato alkroĉis al la kurulo la
<!-- paĝo 150 -->
piedon kaj diris: „Rapidu kaj penu venki.“ Oni
interkonsentis, ke venkos tiu, kiu unua alportos
akvon el malproksima puto. La kurulo ricevis
kruĉon, la reĝidino alian kaj ili ekkuris sam<!--
-->tempe; sed post momento, kiam la reĝidino faris
apenaŭ kelke da paŝoj, la kurulo ne estis plu
videbla: ŝajnis, ke vento preterpasis. Baldaŭ
li atingis la puton, ĉerpis plenan kruĉon kaj
reiris. Sed en la mezo de l’ revena vojo li ek<!--
-->sentis laciĝon, metis la kruĉon sur la teron kaj
ekkuŝis por dormi. Li metis sub la kapon
ĉevalan kranion por baldaŭ vekiĝi pro la mal<!--
-->moleco de l’ kuseno. Dume la reĝidino, kiu
ankaŭ kuris rapide, kiel tio estas ebla por or<!--
-->dinara homo, atingis la puton kaj rapidis hejmen
kun plena kruĉo. Kiam ŝi venis al la dormanta
kurulo, ŝi ekĝojis kaj diris: „La malamiko estas
en miaj manoj,“ malplenigis lian kruĉon kaj
daŭrigis la vojon. Ĉio estus perdita, sed feliĉe
la ĉasisto staris sur la supro de l’ kastelo kaj
vidis ĉion per siaj penetremaj okuloj. Li diris:
„La reĝidino ne devas nin venki,“ ŝarĝis la
pafilon kaj per lerta pafo forpuŝis la kranion,
sur kiu kuŝis la kapo de l’ kurulo, eĉ ne
tuŝetinte lin mem. La kurulo vekiĝis, salte
leviĝis kaj rimarkis, ke lia kruĉo estas malplena
kaj la reĝidino jam preterpasis lin. Sed li ne
perdis la kuraĝon, ree kuris al la puto, plenigis
la kruĉon kaj revenis al la kastelo dek minutojn
pli frue ol la reĝidino. „Fine, — diris li, —
mi vere movis la piedojn; tion, kion mi faris
antaŭe, oni ne povas nomi kurado.“</p>

<p>La reĝo kaj precipe la reĝidino koleris, ke
simpla eksigita soldato venkis en la veto; ili
interkonsiliĝis, kiamaniere liberiĝi de li kaj de
liaj kameradoj. La reĝo diris al ŝi: „Mi trovis
<!-- paĝo 151 -->
rimedon, estu trankvila, ni ne vidos ilin plu.“
Li diris al ili: „Nun vi kune manĝos, trinkos
kaj amuziĝos,“ kaj kondukis ilin en ĉambron,
kies planko kaj muroj estis feraj kaj kies
fenestroj havis ferajn kradojn. En la ĉambro
estis tablo ŝarĝita per bonegaj mangaĵoj. La
reĝo diris: „Eniru kaj regalu vin.“ Kiam ili
eksidis ĉe la tablo, oni fermis kaj riglis la
pordon. Poste li alvokis la kuiriston kaj ordonis
al li tiel longe hejti sub la planko, ĝis la fero
fariĝos ruĝa. La kuiristo plenumis la ordonon,
kaj al la sidantoj ĉe la tablo fariĝis varme, ili
pensis, ke tion kaŭzis la manĝado; sed kiam la
varmego fariĝis pli kaj pli granda kaj ili volis
eliri, sed trovis la pordojn kaj fenestrojn
fermitaj, tiam ili komprenis, ke la reĝo havas
malbonajn intencojn kaj volas ilin sufoki. „Li
ne sukcesos, — diris la kamerado en la ĉapelo,
— mi faros tian froston, ke la varmego forkuros
kun honto.“ Li metis la ĉapelon rekte kaj tuj
venis tia frosto, ke la varmego malaperis kaj la
manĝaĵo sur la pladoj komencis glaciiĝi. Post
kelke da horoj la reĝo, certa ke ili jam estas
tute bakitaj, ordonis malfermi la pordon por vidi
mem ilin. Sed kiam oni malfermis la pordon,
ĉiuj ses staris freŝaj kaj sanaj kaj diris, ke ili
eliras kun plezuro por sin varmigi, ĉar en la
ĉambro de la granda frosto la manĝaĵoj glaci<!--
-->iĝis sur la pladoj. La reĝo kolera iris mal<!--
-->supren al la kuiristo, insultis lin kaj demandis,
kiel li ne plenumis la ordonon. La kuiristo
respondis: „Mi hejtis sufiĉege, vidu vi mem.“
La reĝo vidis, ke grandega fajro brulas sub la
fera ĉambro kaj komprenis, ke lia ruzo restis vana.</p>

<p>Li senĉese meditis, kiamaniere liberiĝi de la
maloportunaj gastoj, alvokis la soldaton kaj diris:
<!-- paĝo 152 -->
„Se vi rezignos la rajtojn al mia filino, vi ricevos
tiom da oro, kiom vi volos.“ — „Volonte, Via
Reĝa Moŝto; — respondis li, — donu al mi
tiom da oro, kiom povos porti mia servisto, kaj
mi ne postulos plu vian filinon.“ La reĝo kon<!--
-->sentis, kaj la soldato daŭrigis: „Mi venos preni
la oron post du semajnoj.“ Li kunkovis ĉiujn
tajlorojn de la tuta regno kaj ordonis al ili
kudri grandegan sakon dum du semajnoj. Kiam
ĝi estis preta, la fortegulo, kiu povis elŝiri
arbojn, metis ĝin sur la ŝultron kaj iris al la
reĝo. La monarĥo diris: „Kiu estas la grand<!--
-->egulo, kiu portas sur la ŝultro pakon da tolo
grandan, kiel domo?“, ektimis kaj pensis: „Kiom
da oro li fortrenos!“ Li ordonis alporti barelon
da oro, kiun devis porti dek ses plej fortaj
viroj; la fortegulo levis ĝin per unu mano,
metis en la sakon kaj diris: „Kial vi ne alportas
pli multe per unu fojo? Tio ĉi ne kovras eĉ la
fundon.“ Iom post iom la reĝo ordonis alporti
tutan sian trezoron, la fortegulo ŝovis ĝin en la
sakon, sed ĝi ne plenigis eĉ la duonon: „Donu
pli multe, — kriis li — kelke da pecetoj ne
sufiĉas por plenigi la sakon.“ Oni devis venigi
ankoraŭ sep mil veturiloj ŝarĝitaj per oro: la
fortegulo metis ilin en la sakon kun la aljungitaj
bovoj. „Mi ne esploras longe, — diris li — kaj
prenas ĉion, kio venas, por plenigi la sakon.“
Kiam li enmetis ĉion, la sako ne estis ankoraŭ
plena. „Oni devas fini — diris li — oni ja
povas ligi sakon, eĉ se ĝi ne estas plena.“ Li
metis ĝin sur la dorson kaj foriris kun la kameradoj.</p>

<p>La reĝo, vidante, ke unu homo forportas la
riĉaĵojn de la tuta lando, ekkoleris kaj sendis
sian kavalerion kun ordono kapti la fortegulon
kaj forpreni de li la sakon. Du regimentoj
<!-- paĝo 153 -->
baldaŭ atingis ilin kaj kriis al ili: „Vi estas
kaptitoj, redonu la sakon kun la oro, alie vi
perdos viajn kapojn.“ — „Kion vi diras? —
diris la blovulo — ni estas kaptitoj? Antaŭe vi
ĉiuj dancos en la aero.“ Li ŝtopis unu naztruon
kaj per la alia ekblovis sur la regimentojn. Ili
disflugis en la aeron super la montojn kaj valojn.
Iu serĝento petis pardonon, kriante ke li havas
naŭ cikatrojn kaj estas brava homo, kiu ne
meritis tian honton. La blovulo iom haltis, kaj
la serĝento sendifekta falis teren. „Iru al la
reĝo kaj diru, ke li sendu pli multe da rajdantoj,
ili ĉiuj dancos en la aero,“ — diris la lertulo.
Kiam la reĝo eksciis ĉion, li diris: „Lasu ilin,
ili scias la sorĉarton.“ La seso forportis la
riĉaĵojn hejmen, dividis ilin kaj vivis feliĉe ĝis
la morto.</p>

<!-- paĝo 154 -->

<h2>Maljuna avo kaj nepo.</h2>

<p>Estis iam homo maljuna kiel la mondo.
Liaj okuloj ne vidis klare, surdaj estis la oreloj
kaj la genuoj tremis. Kiam li sidis ĉe la tablo
li apenaŭ povis teni la kuleron, disverŝis supon
sur la tablotukon kaj eĉ iafoje ĝi refluis el lia
buŝo. Tio estis abomena por lia filo kaj bofilino
kaj fine ili sidigis la maljunulon en angulon post
la forno kaj donis al li manĝaĵon en argila
pladeto kaj neniam sufiĉe; li malĝoje rigardis
al la tablo kaj liaj okuloj fariĝis malsekaj. Foje
liaj tremantaj manoj ne povis teni la pladeton,
ĝi falis teren kaj rompiĝis. La juna virino in<!--
-->sulte lin riproĉis, li diris nenion. Oni aĉetis al
li lignan pladeton por kelke da heleroj, kaj de
tiu tempo li devis manĝi el ĝi. Foje kiam ili
sidis en la ĉambro, ili vidis, ke la kvarjara
nepeto kunmetas sur la planko lignajn tabuletojn.
„Kion vi faras?“ — demandis la patro. „Mi
faras trogeton, — respondis la infano — el ĝi
manĝos la paĉjo kaj panjo, kiam mi estos
granda.“ La geedzoj momenton rigardis unu la
alian, ekploris kaj tuj ili alkondukis la avon al
la tablo. De tiu tempo ili manĝis kune kun li
kaj ne riproĉis lin, se li iom disverŝis.</p>

<!-- paĝo 155 -->

<h2>Kamerado Gaja.</h2>

<p>Estis iam granda milito, kaj post la milito
multe da soldatoj estis eksigitaj. Kamerado Gaja
ankaŭ ricevis eksigon kaj ekster ĝi nur mal<!--
-->grandan soldatan panbulon kaj kvar groŝojn;
kun ĉi tio li ekmigris. Sankta Petro sidis ĉe la
vojo, kiel malriĉa almozulo, kaj kiam Kamerado
Gaja venis tien, li petis de li almozon. Kamerado
Gaja respondis: „Kara almozulo, kion mi povas
doni al vi? Mi estis soldato kaj ricevis la
eksigon. Mi havas nur malgrandan panbulon
kaj kvar groŝojn; kiam mi manĝos ilin, mi devos
almozpeti kiel vi. Tamen mi donos iom al vi.“
Li dividis la panon en kvar partojn, kaj donis
al Sankta Petro unu pecon kaj unu groŝon.
Sankta Petro dankis, aliformigis sin kaj ree kiel
almozulo eksidis ĉe la vojo. Kiam la soldato
venis tien, la sanktulo kiel antaŭe petis de li
almozon. Kamerado Gaja ripetis siajn vortojn
kaj ree donis al li kvaronon da pano kaj unu
groŝon. Sankta Petro dankis kaj foriris. Trian
fojon li aliformigis sin kaj kiel almozulo al<!--
-->parolis la soldaton. Kamerado Gaja donis al li
la trian kvaronon kaj la trian groŝon. Sankta
Petro dankis, kaj Kamerado Gaja iris kun la
lasta peco da pano kaj la lasta groŝo en gast<!--
-->ejon, manĝis la panon kaj mendis al ĝi bieron
por la groŝo. Regalinte sin li daŭrigis la vojon.
<!-- paĝo 156 -->
Sankta Petro aliformigis sin eksigita soldato,
iris renkonte al li kaj diris: „Bonan tagon,
kamerado, ĉu vi ne povas doni al mi pecon da
pano kaj groŝon por biero?“ — „Kie mi prenos
ilin, — respondis Kamerado Gaja — mi ricevis
eksigon kaj ekster ĝi nur panbulon kaj kvar
groŝojn. Mi renkontis sur la vojo tri almozulojn
kaj donis al ĉiu kvaronon da bulo kaj unu
groŝon. La lastan kvaronon mi manĝis en
gastejo kaj por la lasta groŝo mi trinkis bieron.
Nun mi estas sen ŝarĝo kaj se vi ankaŭ havas
nenion, ni povas kune almozpeti.“ — „Ne, —
respondis Sankta Petro — ni ne bezonas tion
fari, mi iom scias la kuracarton kaj mi povas
perlabori tiom, kiom mi bezonas.“ — „Mi ne
posedas tiajn konojn, — diris Kamerado Gaja —
mi devos do almozpeti sola.“ — „Iru kun mi,
— diris Sankta Petro, — se mi ion enspezos, vi
ĉiam ricevos la duonon.“ — „Tio plaĉas al mi“
— diris Kamerado Gaja. Ili ekmigris kune.</p>

<p>Ili venis al kamparana domo kaj aŭdis
interne ĝemojn kaj kriojn. Ili eniris: tie kuŝis
viro sur la lito de l’ morto kaj agoniis, lia
edzino laŭte ploregis. „Ĉesu krii kaj plori, —
diris Sankta Petro, — mi resanigos vian edzon,“
li prenis pomadon el la poŝo kaj tuj resanigis la
malsanulon, kiu leviĝis en bona farto. La
geedzoj tre ekĝojis kaj demandis: „Kiel ni povus
rekompenci vin? Kion vi deziras?“ Sankta Petro
volis preni nenion, kaj ju pli ili insistis, des pli
kategorie li rifuzis. Sed Kamerado Gaja tuŝegis
lin per la kubuto kaj ripetis: „Prenu ion, ni ja
bezonas.“ Fine la virino alportis ŝafidon kaj
diris al Sankta Petro, ke li devas akcepti ĝin,
sed li ne volis. Kamerado Gaja ree tuŝegis lin
kaj diris: „Prenu almenaŭ tion, malsaĝulo, ni ja
<!-- paĝo 157 -->
bezonas.“ Sankta Petro tiam diris: „Jes, la
ŝafidon mi prenos, sed mi ne portos ĝin: se vi
ĝin deziras, vi devas ĝin porti.“ — „Volonte,
— diris Kamerado Gaja — mi portos ĝin,“ kaj
prenis ĝin sur la ŝultron. Ili venis en arbaron;
peza estis la ŝafido, Kamerado Gaja eksentis
malsaton kaj diris al Sankta Petro: „Jen bela
loko; ĉi tie ni povus kuiri la ŝafidon kaj manĝi.“
— „Bone, — respondis Sankta Petro — sed mi
ne scias kuiri; se vi volas kuiri, jen estas kal<!--
-->drono, mi dume promenos en la arbaro. Sed ne
komencu manĝi antaŭ mia reveno, mi ne mal<!--
-->fruos.“ — „Iru — diris Kamerado Gaja — mi
konas la kuirarton, la manĝajo estos preta.“
Sankta Petro foriris, kaj Kamerado Gaja buĉis
la ŝafidon, ekbruligis fajron, ĵetis la viandon en
la kaldronon kaj kuiris. La ŝafido jam estis
kuirita, sed la apostolo ankoraŭ ne revenis.
Kamerado Gaja prenis ĝin el la kaldrono, dis<!--
-->tranĉis kaj trovis la koron. „Tio estas plej
bongusta,“ — diris li, gustumis kaj fine manĝis
tutan. Kiam Sankta Petro revenis, li diris: „Vi
povas manĝi la tutan ŝafidon, mi deziras nur la
koron, donu ĝin al mi.“ Kamerado Gaja prenis
tranĉilon kaj forkon kaj ŝajnigis, ke li serĉas la
koron en la viando, sed ne povas trovi; fine li
diris mallonge: „Ne estas koro.“ — „Kie ĝi
estas?“ — diris la apostolo. „Mi ne scias —
respondis Kamerado Gaja — sed kiaj malsaĝuloj
ni estas ambaŭ, ni serĉas la koron kaj tute
forgesas, ke la ŝafidoj ne havas ĝin!“ — „Novaĵo,
novaĵo! — diris Sankta Petro, — ĉiu besto ja
havas koron, kial do ne havus ĝin la ŝafido?“
— „Ne, certe, kamerado, la ŝafido ne havas
koron. Pripensu kaj vi rememoros, ke ĝi vere
ne havas.“ — „Bone, — diris Sankta Petro —
<!-- paĝo 158 -->
se mankas la koro, mi volas nenion, manĝu sola
la tutan ŝafidon.“ — „Mi prenos en la tornistron,
kio restos“ — diris Kamerado Gaja, manĝis
duonon da ŝafido kaj metis la reston en la
tornistron.</p>

<p>Ili ekiris antaŭen. Sankta Petro faris, ke
granda akvo disfluis sur la vojo, kiun ili devis
transpasi. Sankta Petro diris: „Iru vi unua.“
— Ne, — respondis Kamerado Gaja — iru vi
unua,“ kaj pensis: „Se la akvo estos por li tro
profunda, mi ne iros.“ Sankta Petro transiris,
kaj la akvo atingis nur liajn genuojn. Kamerado
Gaja tiam sekvis lin, sed la akvo leviĝis kaj
atingis lian kolon; li ekkriis: „Kamerado, helpu
min.“ Sankta Petro diris: „Ĉu vi konfesos, ke
vi manĝis la koron de l’ ŝafido?“ — „Ne, —
respondis li — mi ne manĝis ĝin.“ La akvo
fariĝis ankoraŭ pli alta kaj atingis lian buŝon:
„Helpu min, kamerado“ kriis la soldato. Sankta
Petro ree demandis: „Ĉu vi konfesos, ke vi
manĝis la koron de l’ ŝafido?“ — „Ne, —
respondis li — mi ne manĝis ĝin.“ Sankta
Petro ne volis lasi lin droni, ordonis al la akvo
malleviĝi kaj helpis lin transiri.</p>

<p>Ili daŭrigis la vojon kaj venis en regnon,
kie ili eksciis, ke la reĝidino estas morte mal<!--
-->sana. „Jen, kamerado, — ekkriis la soldato al
Sankta Petro — okazo por ni; se ni resanigos
ŝin, ni ne bezonos plu zorgi pri nia estonteco.“
Sankta Petro ne iris sufiĉe rapide por li kaj li
diris: „Movu pli rapide la piedojn, por ke ni
venu ĝustatempe.“ Sankta Petro iris pli kaj pli
malrapide malgraŭ la puŝoj de Kamerado Gaja,
kaj fine ili eksciis, ke la reĝidino jam mortis.
La soldato diris: „Jen la sekvo de via dormanta
paŝado.“ — „Silentu, — respondis Sankta Petro,
<!-- paĝo 159 -->
— mi povas ne sole sanigi la malsanulojn, sed
ankaŭ revivigi mortintojn.“ — „Se tiel estas, mi
ne riproĉas vin, sed vi devas postuli almenaŭ
duonon da regno.“ Ili iris en la palacon, en kiu
reĝis granda funebro. Sankta Petro diris al la
reĝo, ke li revivigos la reĝidinon. Oni kondukis
lin al ŝi, kaj li diris: „Alportu al mi kaldronon
kun akvo.“ Kiam oni tion alportis, li petis
ĉiujn eliri el la ĉambro, nur Kamerado Gaja
devis resti kun li. Poste li fortranĉis ĉiujn
membrojn de l’ mortintino kaj ĵetis ilin en la
akvon, ekbruligis fajron sub la kaldrono kaj
kuiris ilin. Kiam la tuta viando defalis de l’
ostoj, li elprenis la belajn blankajn ostojn
sur tablon kaj kunmetis laŭ natura ordo. Farinte
tion, li diris trifoje: „En la nomo de Sankta
Trio, mortintino, leviĝu.“ Ĉe la tria diro la
reĝidino leviĝis vivanta, sana kaj bela. La reĝo
ekstreme ĝojis kaj diris al Sankta Petro:
„Postulu rekompencon, eĉ se ĝi estus duono da
regno, vi ricevos ĝin.“ Sankta Petro respondis:
„Mi postulas nenion.“ — „Kia malsaĝulo,“ —
pensis Kamerado Gaja, tuŝegis la apostolon kaj
diris: „Ne estu tiel malsaĝa; vi volas nenion,
sed mi ion bezonas.“ Sed Sankta Petro volis
akcepti nenion. La reĝo vidante, ke la alia
volonte akceptus ion, ordonis al la trezoristo
plenigi per oro la tornistron de l’ soldato.</p>

<p>La kameradoj foriris. Kiam ili venis en
arbaron, Sankta Petro diris al Kamerado Gaja:
„Nun ni dividu la oron.“ — „Bone, — diris la
soldato — ni dividu.“ Sankta Petro dividis la
oron en tri partojn. Kamerado Gaja pensis:
„Ĉu li freneziĝis? li faris tri partojn, kaj ni estas
du.“ Sankta Petro diris: „Mi precize dividis:
unu parto por mi, unu parto por vi, kaj unu
<!-- paĝo 160 -->
parto por tiu, kiu manĝis la koron de l’ ŝafido!“
— „Mi ĝin manĝis — diris Kamerado Gaja
kaj rapide enpoŝigis la oron. — Vi povas kredi al
mi.“ — „Ne eble — diris Sankta Petro — la
ŝafido ja ne havas koron.“ — „Kion vi babilas,
kamerado! La ŝafido ja havas koron kiel ĉiu
besto, kial ĝi sola ne posedus ĝin?“ — „Sufiĉe
— diris Sankta Petro — konservu la oron, sed
mi ne volas plu esti kun vi, mi iros sola.“ —
„Kiel vi volas, amiko — respondis la soldato
— fartu bone.“</p>

<p>Sankta Petro iris alian vojon kaj Kamerado
Gaja pensis: „Bone estas, ke li foriris, li estas
ia strangulo.“ Nun li havis sufiĉe da mono, sed
li ne sciis uzi ĝin, malŝparis, donacis kaj baldaŭ
li havis plu nenion. Li venis en landon, kie li
aŭdis, ke la reĝidino mortis. „Bonega okazo por
mi, — pensis li — mi revivigos ŝin kaj postulos
belan rekompencon.“ Li iris al la reĝo kaj
diris, ke li povas revivigi la knabinon. La reĝo
estis aŭdinta, ke eksigita soldato migras en la
mondo kaj revivigas la mortintojn, kaj pensis ke
Kamerado Gaja estas tiu ĉi homo, sed li ne
konfidis al li. Li do kunvokis siajn konsilistojn
kaj demandis, kion fari. Ili diris, ke oni povas
provi, la reĝidino ja estas senviva. Kamerado
Gaja postulis kaldronon kun akvo, petis, ke ĉiuj
foriru, fortranĉis la membrojn, ĵetis en la akvon,
same kiel faris Sankta Petro. La akvo ekbolis,
la viando defalis. Li elprenis la ostojn kaj metis
ilin sur la tablo; sed li ne konis la naturan ordon
kaj miksis ilin. Poste li diris trifoje: „En la
nomo de Sankta Trio, mortintino, leviĝu,“ sed
la ostoj ne moviĝis. Li ripetis la vortojn trifoje,
sed vane. „Leviĝu, knabino, — kriis li — leviĝu,
alie vi bedaŭros.“ Kiam li diris tion, subite
<!-- paĝo 161 -->
aperis Sankta Petro tra la fenestro, same kiel
antaŭe kiel eksigita soldato, kaj diris: „Sendia
homo, kion vi faras? Ĉu la mortintino povas
leviĝi, se vi senorde kunĵetis la ostojn?“ —
„Frateto, mi faris, kiel mi sciis“ — respondis
Kamerado Gaja. „Ĉi tiun fojon mi helpos vin
en la malfeliĉo, sed mi avertas vin, ke ve al vi,
se vi ankoraŭ unu fojon entreprenos ion tian;
postulu nenion kaj akceptu nenion de la reĝo.“
Sankta Petro kunmetis la ostojn laŭ ĝusta ordo,
diris trifoje: „En la nomo de Sankta Trio,
mortintino, leviĝu,“ kaj la reĝidino leviĝis, sana
kaj bela kiel antaŭe. Sankta Petro eliris tra la
fenestro. Kamerado Gaja ĝojis, ke ĉio bone
pasis, sed koleris, ke li povas nenion akcepti.
„Kia kapricema homo, — pensis li — kion li
donas per unu mano, tion li reprenas per la
alia, tute sensence.“ La reĝo volis doni al la
soldato ĉion, kion li postulos, sed la avidulo
devis rifuzi; tamen per aludoj kaj ruzoj li suk<!--
-->cesis komprenigi, ke oni plenigu lian tornistron
per oro, kaj foriris kun ĝi. Ĉe la pordego li
renkontis Sanktan Petron, kiu diris: „Jen kiu
homo vi estas: mi malpermesis al vi akcepti
ion, kaj nun via tornistro estas plena de oro.“
— „Mi estas senkulpa — respondis Kamerado
Gaja — oni metis ĝin spite mia rifuzo.“ — „Mi
ripetas al vi ne entreprenu duafoje tian aferon,
alie ve al vi.“ — „Ne timu, amiko, nun mi
havas oron kaj ne intencas plu lavi ostojn.“ —
„Ne por longe sufiĉos al vi la oro! — diris
Sankta Petro — sed por ke vi ne iradu mal<!--
-->permesitajn vojojn, mi donos al via tornistro
jenan povon: ĉion kion vi deziros havi en ĝi, vi
trovos tie. Adiaŭ, vi neniam plu vidos min.“ —
„Dio benu vin“ — diris Kamerado Gaja kaj
<!-- paĝo 162 -->
pensis: „Mi estas kontenta, ke vi foriras,
strangulo; certe mi ne sekvos vin.“ Li tute
forgesis pri la povo, kiun ricevis lia tornistro.</p>

<p>Kamerado Gaja ekmigris kun sia oro kaj
baldaŭ malŝpare perdis ĉion, kiel la unuan fojon.
Kiam restis al li nur kvar groŝoj, li venis al
gastejo kaj pensis: „Mi devas liberiĝi de la
mono. Li eniris kaj mendis vinon por tri groŝoj
kaj panon por unu. Kiam li tie sidis kaj
trinkis, lian nazon atingis la odoro de rostitaj
anseroj. Kamerado Gaja ĉirkaŭrigardis kaj
ekvidis, ke la mastro havas du rostitajn anserojn
en la forno. Tiam li rememoris la diron de l’
kamerado, ke ĉion kion li deziros havi en la
tornistro, li trovos tie. „Mi provos nun kun la
anseroj.“ Li eliris kaj antaŭ la pordo diris:
„Mi deziras havi en la tornistro la du rostitajn
anserojn el la forno.“ Dirinte tion, li malfermis
la tornistron kaj enrigardis internen: tie kuŝis la
anseroj. „Bonege, — diris li — nun mi ne be<!--
-->zonas plu zorgi pri mia estonteco,“ iris sur
herbejon kaj elprenis la rostaĵon. Kiam li
manĝis kun plej granda apetito, venis du
metiistoj kaj rigardis per avidaj okuloj la
anseron, kiu ne estis ankoraŭ tuŝita. Kamerado
Gaja pensis: „Unu sufiĉas por mi,“ alvokis la
du metiistojn kaj diris: „Prenu la anseron kaj
manĝu por mia sano.“ Ili dankis, iris en la
gastejon kaj mendis duonbotelon da vino kaj
panon. Ili komencis manĝi la rostaĵon. La
mastrino vidis ĉion kaj diris al la edzo: „La du
manĝas anseron; rigardu en la fornon, ĉu ne
mankas unu el la niaj.“ La mastro kuris al la
forno, ĝi estis malplena: „Vi ŝtelistoj, vi volas
malkare manĝi anserojn! Pagu tuj, alie mi tiel
regalos vin, ke vi perdos la apetiton.“ La du
<!-- paĝo 163 -->
diris: „Ni ne estas ŝtelistoj, eksigita soldato
donacis al ni la anseron sur la herbejo.“ —
„Vane vi penas min trompi; la soldato, vere,
estis ĉi tie, sed mi observis lin, li eliris preninte
nenion: vi estas la ŝtelintoj, vi devas pagi.“
Ĉar ili ne povis pagi, li elpelis ilin per bastonaj
batoj.</p>

<p>Kamerado Gaja iris sian vojon kaj venis en
lokon, kie staris belega palaco kaj ne malprok<!--
-->sime de ĝi malbona gastejo. Li iris en la gast<!--
-->ejon por pasigi tie la nokton, sed la mastro
rifuzis akcepti lin: „Ne estas plu libera loko, la
domo estas plena de eminentaj gastoj.“ —
„Mirigas min, — diris Kamerado Gaja — ke ili
venas al vi kaj ne iras en la belegan palacon.“
— „Jes, — respondis la mastro — neniu kuraĝas
dormi tie; kiu provis, ne revenis vivanta.“ —
„Se aliaj provis, — diris Kamerado Gaja — mi
ankaŭ provos.“ — „Ne faru tion, — diris la
mastro — vi riskas la vivon.“ — „Mi ne kredas,
— diris Kamerado Gaja, — donu nur al mi la
ŝlosilojn kaj bonan manĝaĵon kaj trinkaĵon.“ La
mastro donis al li la ŝlosilojn, manĝaĵon kaj
trinkaĵon. La soldato iris en la palacon, bone
manĝis kaj trinkis; fine li ekvolis dormi kaj ek<!--
-->kuŝis sur la planko, ĉar nenie estis lito. Baldaŭ
li ekdormis, sed nokte granda bruo vekis lin.
Li frotis la okulojn kaj ekvidis naŭ malbelajn
diablojn, kiuj rondire dancis ĉirkaŭ li. Kamerado
Gaja diris: „Dancu, kiel longe vi volas, sed ne
proksimiĝu al mi.“ Sed la diabloj venis pli kaj
pli proksime kaj preskaŭ surpaŝis lian vizaĝon
per siaj abomenaj piedoj. „Kvietiĝu, diablaj
monstroj,“ — kriis li, sed ili estis pli kaj pli
trudemaj. Kamerado Gaja ekkoleris kaj diris:
„Tuj mi kvietigos vin,“ prenis seĝan piedon kaj
<!-- paĝo 164 -->
komencis bati la diablojn. Sed naŭ diabloj
estas tro multe kontraŭ unu soldato: kiam li
batis la antaŭajn, la aliaj atakis lin malantaŭe
kaj tiris liajn harojn. „Sufiĉe, diabla bando,
atendu iomete: ĉiuj naŭ en la tornistron!“ Tuj
ĉiuj estis tie, li fermis la tornistron kaj ĵetis en
angulon. Ĉio eksilentis, Kamerado Gaja ree ek<!--
-->dormis kaj dormis ĝis la tagiĝo. La gastej<!--
-->mastro kun la nobelulo, al kiu apartenis la
palaco, venis por ekscii, kiel li sukcesis. Kiam
ili vidis lin sana kaj vigla, ili ekmiris kaj de<!--
-->mandis: „Ĉu la spiritoj ne atakis vin?“ — „Jes,
— respondis Kamerado Gaja — mi havas ilin
ĉiujn naŭ en mia tornistro. Vi povas tute
trankvile loĝi en la palaco, neniu el ili venos
plu!“ La nobelulo dankis lin, riĉe rekompencis
kaj proponis al li oficon ĉe si, promesante zorgi
pri li ĝis lia morto. „Ne — respondis la sol<!--
-->dato — mi kutimis migri, mi iros mian vojon.“
Kamerado Gaja foriris, venis en forĝejon, metis
la tornistron kun la diabloj sur la amboson kaj
petis la majstron kaj liajn helpantojn, ke ili
martelu. Ili batis fortege per grandaj marteloj,
la diabloj kriis kiel frenezaj. Kiam li malfermis
la tornistron, ok diabloj estis senvivaj, unu kiu
sidis en faldo, vivis ankoraŭ, elsaltis kaj forkuris
en la inferon.</p>

<p>Kamerado Gaja longe ankoraŭ migris en la
mondo, kaj kiu scius pri tio, povus rakonti
multon. Fine li maljuniĝis kaj ekpensis pri la
morto. Li iris al ermito, kiu estis konata kiel
piulo, kaj diris al li: „Jam tedis min la migrado,
mi dezirus iri en la ĉielan regnon.“ La ermito
respondis: „Ekzistas du vojoj: unu estas larĝa
kaj agrabla, kaj kondukas al la infero, la alia
estas mallarĝa kaj malfacila, kaj kondukas al la
<!-- paĝo 165 -->
ĉielo.“ — „Mi estus malsaĝulo, — pensis
Kamerado Gaja — se mi elektus la mallarĝan
kaj malfacilan vojon.“ Li ekiris la larĝan kaj
agrablan vojon kaj venis fine al granda nigra
pordego; ĝi estis la pordego de l’ infero. Ka<!--
-->merado Gaja frapis, kaj la pordisto elrigardis,
kiu venis. Ekvidinte la soldaton, li ektimis, ĉar
li estis la naŭa diablo, kiu forkuris kun blua
okulo el la tornisto. Li rapide riglis la pord<!--
-->egon, kuris al la estro de l’ diabloj kaj diris:
„Ĉe la pordo staras homo kun tornistro kaj volas
eniri, sed ne enlasu lin, mi vin petegas, alie se
li ekdeziros, li havos tutan inferon en la
tornistro. Foje li terure martelis min tie.“ Oni
malakceptis Kameradon Gajan kaj diris, ke li
foriru. „Se oni ne akceptas min ĉi tie, — pensis
li — eble mi trovos rifuĝejon en la ĉielo, mi ja
devas ie resti.“ Li reiris, marŝis ĝis la pordego
de l’ ĉielo kaj ekfrapis. Sankta Petro ĝuste
tiam sidis kiel pordisto; Kamerado Gaja rekonis
lin kaj pensis: „Ĉi tie vi trovis malnovan
amikon, ĉi tie vi pli bone sukcesos.“ Sankta
Petro demandis: „Ĉu vi volas eniri en la ĉielon?“
— „Enlasu min, kamerado, mi ja devas resti ie;
oni ne akceptis min en la inferon, mi venis ĉi
tien.“ — „Ne, — diris Sankta Petro — vi ne
eniros.“ — „Se vi ne volas enlasi min, reprenu
vian tornistron, mi ne deziras havi ion de vi,“
— diris Kamerado Gaja. „Donu ĝin,“ — diris
Sankta Petro. La soldato donis la tornistron
tra la krado. Sankta Petro prenis ĝin kaj
pendigis ĉe sia seĝo. Kamerado Gaja diris:
„Nun mi mem volas esti en la tornistro.“ En
la sama momento li estis tie kaj Sankta Petro
devis permesi al li resti tie.</p>

<!-- paĝo 166 -->

<h2>Doktoro Ĉioscia.</h2>

<p>Estis iam malriĉa kamparano, nomata
Kankro. Foje li ŝarĝis ĉaron per ligno, jungis du
bovojn kaj veturis en la urbon. La lignon li
vendis al doktoro. Kiam li venis por la mono,
la doktoro sidis ĉe la tablo. La kamparano
vidis, ke li bone manĝas kaj trinkas, kaj ek<!--
-->deziris ankaŭ fariĝi doktoro. Li staris momenton
kaj fine demandis, ĉu li ankaŭ ne povus fariĝi
doktoro. „Certe, — diris la doktoro — la afero
estas facila.“ — „Kion mi devas fari?“ — de<!--
-->mandis la kamparano. „Unue aĉetu abecelibron,
sed tian, sur kies unua paĝo estas pentrita koko;
due vendu vian ĉaron kaj bovojn kaj aĉetu
vestojn kaj la tutan doktoran ilaron; trie mendu
pentritan signon: „Mi estas doktoro Ĉioscia“
kaj najlu ĝin super via pordo.“ La kamparano
faris ĉion, kion oni konsilis al li. Li jam iom
doktoris, sed ne tre multe, kiam oni ŝtelis de
riĉa sinjoro monon. Oni rakontis al la sinjoro
pri doktoro Ĉioscia, kiu loĝas en tiu kaj tiu
vilaĝo kaj certe trovos la ŝtelintojn. La riĉulo
ordonis jungi ĉevalojn, veturis en la vilaĝon kaj
haltis antaŭ la signo. „Ĉu vi estas la doktoro
Ĉioscia?“ — „Jes, mi“ — respondis la kampar<!--
-->ano. „Veturu kun mi kaj trovu la ŝtelitan
monon.“ — „Bone, sed mi ne veturos sen mia
edzino, Margenjo.“ La sinjoro konsentis, prenis
<!-- paĝo 167 -->
ilin ambaŭ kaj ili forveturis kune. Kiam ili
venis en la domon de l’ nobelulo, estis jam
preta tagmanĝo, la sinjoro do invitis lin. „Bone
— diris li — sed Margenjo eksidu kun ni.“ Kiam
unua servisto venis kun bele ŝarĝita plado, la
kamparano tuŝegis sian edzinon kaj diris:
„Margenjo, jen la unua,“ t. e. la unua plado.
La servisto, kiu partoprenis en la ŝtelo, pensis,
ke li volis diri: „jen la unua ŝtelisto,“ ektimis
kaj diris ekstere al siaj kolegoj: „La doktoro
scias ĉion, ve al ni: li diris, ke mi estas la unua.“
La dua tute ne volis eniri, sed vole nevole li
devis enporti la pladon. Ekvidinte ĝin, la
kamparano tuŝegis la edzinon kaj diris: „Mar<!--
-->genjo, jen la dua.“ La servisto ektimis kaj tuj
eliris. La tria ne estis pli feliĉa, la kamparano
ree diris: „Margenjo, jen la tria.“ La kvara
alportis kovritan pladon, kaj la sinjoro diris:
„Doktoro Ĉioscia, montru vian arton kaj divenu,
kio estas tie“; tie estis kankroj. La kamparano
rigardis la pladon, ne sciante kion fari, kaj
diris: „Ah, mi malfeliĉa kankro!“ Aŭdinte tion,
la sinjoro diris: „Li tion scias, li do scias ankaŭ,
kiu havas mian monon.“</p>

<p>La terurita servisto palpebrumis al la
doktoro, ke li eliru kun li. Kiam ili estis en
alia ĉambro, ĉiuj kvar konfesis, ke ili ŝtelis la
monon; ili promesis redoni ĝin kaj lin rekom<!--
-->penci, se li ilin ne perfidos, alie oni pendigos
ilin. Ili montris al li, kie ili kaŝis la monon.
La doktoro, tre kontenta, revenis al la tablo
kaj diris: „Sinjoro, nun mi serĉos en mia libro,
kie la mono estas kaŝita.“ La kvina servisto
enrampis dume en la fornon por konvinkiĝi, ĉu
la doktoro scias pli multe. La kamparano sidis,
turnis kaj returnis la paĝojn, serĉante la kokon.
<!-- paĝo 168 -->
Li ne povis ĝin trovi kaj diris: „Vi estas tie, vi
devas eliri.“ La servisto en la forno pensis, ke
la doktoro parolis pri li, elsaltis terurita kaj ek<!--
-->kriis: „Li scias ĉion.“ La doktoro Ĉioscia
montris al la sinjoro, kie estas la mono, sed ne
diris, kiu ŝtelis, ricevis belan rekompencon de
ambaŭ flankoj, kaj fariĝis fama homo.</p>

<!-- paĝo 169 -->

<h2>Ursa Felo.</h2>

<p>Estis iam juna homo, kiu sin dungis kiel
soldato, servis brave kaj estis ĉiam unua, kie
pluvis la kugloj. Ĉio prosperis, dum la milito
daŭris, sed kiam oni faris pacon, li ricevis
eksigon kaj la kapitano diris al li: „Iru kien vi
volas.“ Liaj gepatroj ne vivis plu, li ne havis
hejmon, li do iris al siaj fratoj kaj petis
rifuĝejon ĝis la rekomenco de l’ milito. Sed la
fratoj havis malmolan koron kaj diris: „Kion vi
faros ĉe ni? Ni ne bezonas vin, zorgu mem pri
vi.“ La soldato havis nur sian pafilon, li prenis
ĝin sur la ŝultron kaj ekmigris en la vastan
mondon. Li venis en grandan dezerton, kie oni
vidis nur rondon de arboj, li eksidis en la ombro
kaj malĝoje pensis pri sia sorto: „Mi ne posedas
monon, mi scias nur la militan metion kaj nun
dum la paco oni ne bezonas min plu, mi vidas,
ke mi mortos de malsato.“ Subite li ekaŭdis
bruon kaj ekrigardis posten: tie staris fremdulo
en riĉa verda surtuto, sed kun abomenaj ĉevalaj
piedoj. „Mi scias, kio mankas al vi, — diris li
— da mono kaj riĉaĵo mi liveros al vi tiom,
kiom vi povos porti, sed mi devas scii antaŭe
ĉu vi ne estas timulo, por ne elspezi la monon
vane.“ — „Soldato kaj timulo, jen du ne<!--
-->kunigeblaj vortoj, — diris li — vi povas min
provi.“ — „Bone, — respondis la fremdulo —
<!-- paĝo 170 -->
turnu vin.“ La soldato rigardis posten kaj ek vidis
urson, kiu murmurante estis lin atakonta. „Oho,
— kriis la soldato — mi tiklos vian nazon, vi
ne murmuros plu,“ ekcelis kaj trafis ĝian
buŝegon; la besto falis senviva. „Mi vidas —
diris la fremdulo — ke kuraĝo ne mankas al vi,
sed vi devas plenumi ankoraŭ unu kondiĉon.“
— „Bone, se ĝi ne estos danĝera por mia animo
kaj eterna feliĉo; alie mi neniel konsentos“ —
respondis la soldato, kiu bone komprenis, kun
kiu li parolas. — „Juĝu mem, — respondis
fremdulo — dum sep jaroj vi ne devos vin lavi,
nek kombi la harojn kaj la barbon, nek detranĉi
la ungojn nek preĝi „Patro nia“. Mi donos al
vi surtuton kaj mantelon, kiun vi devos porti
dum ĉi tiu tempo. Se vi mortos dum la sep
jaroj, vi estos mia, se vi restos vivanta, vi estos
libera kaj riĉa tutan vian vivon.“ La soldato
pensis pri sia granda mizero, kaj ĉar li ofte jam
riskis sian kapon, li volis provi ankaŭ ĉi tiun
fojon kaj konsentis. La diablo demetis la verdan
surtuton, donis ĝin al la soldato kaj diris:
„Ĉiam, kiam vi havos la surtuton sur via dorso
kaj metos vian manon en la poŝon, vi trovos tie
sufiĉe da oro.“ Li senfeligis la urson kaj diris:
„Jen via mantelo kaj via lito, vi devas dormi
sur ĝi kaj neniam serĉi alian. Kaj pro la vesto
via nomo estos Ursa Felo.“ Dirinte tion, la
diablo malaperis.</p>

<p>La soldato surmetis la surtuton, ekserĉis en
la poŝo kaj konvinkiĝis, ke la diablo ne trompis
lin. Poste li surĵetis la ursan felon sur sian
dorson, ĝoje ekmigris en la mondon malzorgante
nenion, kio dikigas la homon kaj maldikigas la
monujon. En la unua jaro lia aspekto estis an<!--
-->koraŭ tolerebla, sed en la dua li jam similis
<!-- paĝo 171 -->
monstron. La haroj kovris preskaŭ tutan lian
vizaĝon, liaj fingroj havis ungegojn, lia barbo
similis dikan felton, kaj lia vizaĝo estis tiel
kovrita de malpuraĵo, ke se oni semus tie kreson,
ĝi donus riĉan rikolton. Ĉiuj forkuris de li, sed
ĉar li ĉie donis monon al la mizeruloj petante
iliajn preĝojn, ke li ne mortu dum la sep jaroj,
kaj ĉar li ĉion bone pagis, li ĉiam trovis
rifuĝejon. En la kvara jaro li venis en gastejon,
kie la mastro ne volis lin akcepti eĉ en la stalon,
ĉar li timis, ke li timigos la ĉevalojn. Sed kiam
Ursa Felo eltiris el la poŝo plenmanon da oro,
la mastro fariĝis pli cedema kaj donis al li
ĉambron en la malantaŭa konstruaĵo kondiĉe ke
li ne montros sin: alie la gastejo perdus la
reputacion.</p>

<p>Kiam vespere Ursa Felo sidis sola kaj kore
deziris jam vidi la finon de la sep jaroj, li aŭdis
en la apuda ĉambro laŭtan ploron. Li havis
kompateman koron, malfermis la pordon kaj ek<!--
-->vidis maljunan homon, kiu ploris malespere kun<!--
-->premante la kapon per la manoj. Ursa Felo
proksimiĝis, sed la homo salte leviĝis kaj volis
forkuri. Fine, aŭdante homan voĉon, li trank<!--
-->viliĝis. Post amikaj vortoj de Ursa Felo
la malfeliĉulo rakontis al li la kaŭzon de sia
malĝojo. Li perdis la tutan havon, li kaj liaj
filinoj devas malsati, li ne povas pagi por la
loĝejo kaj tial oni metos lin en malliber<!--
-->ejon. — „Se tio estas via sola ĉagreno, mi povas
helpi vin, — diris Ursa Felo — mi havas sufiĉe
da mono.“ Li alvokis la mastron, pagis, kaj al
la mizerulo li donis sakon da oro.</p>

<p>La malfeliĉulo, liberigita de sia ĉagreno, ne
sciis, kiamaniere danki lin. „Iru kun mi, —
diris li — miaj filinoj estas mirinde belaj, elektu
<!-- paĝo 172 -->
unun kiel edzinon. Kiam ŝi ekcsios, kion vi
faris por mi, ŝi ne ŝanceliĝos. Vi ŝajnas iom
stranga, sed ŝi baldaŭ ordigos vin.“ Ursa Felo
volonte konsentis iri kun la maljunulo. Kiam
la plej aĝa filino ekvidis la teruran vizaĝon, ŝi
ekkriis kaj forkuris. La dua restis kaj rigardis
lin de la kapo ĝis la piedoj, sed diris: „Kiel mi
povus akcepti edzon, kiu ne similas homon? Mi
preferus la razitan urson, kiu iam estis montrata
tie kaj ŝajnigis homon: ĝi havis husaran pelton
kaj blankajn gantojn. Se li estur nur malbela,
mi povus kutimiĝi.“ La malpli aĝa diris: „Li
helpis vin en la mizero, li estas sendube bona
homo; vi promesis al li edzinon, la promeso
devas esti plenumita.“ Domaĝo estas, ke la
haroj kaj malpuraĵo kovris la vizaĝon de Ursa
Felo, ĉar oni povus vidi la ĝojon de lia koro,
kiam li aŭdis ĉi tiujn vortojn. Li demetis ringon
de sia fingro, disrompis ĝin kaj donis unu
duonon al la knabino, la alian li mem konservis.
Sur ŝia duono li skribis sian nomon kaj sur sia
duono ŝian nomon kaj petis, ke ŝi bone gardu
ĝin. Poste li ŝin adiaŭis: „Mi devas migri an<!--
-->koraŭ tri jarojn; se mi ne revenos, vi estos
libera, ĉar tio signifos, ke mi ne vivas plu.“</p>

<p>La kompatinda fianĉino vestis sin nigre kaj
kiam ŝi pensis pri la fianĉo, larmoj fluis el ŝiaj
okuloj. La fratinoj mokis kaj insultis ŝin.
„Gardu vin, — diris la plej aĝa — kiam vi
donos al li vian manon, li ekbatos ĝin per sia
piedego.“ — „Estu singarda, — diris la alia —
la ursoj amas dolĉaĵojn, se vi plaĉos al li, li
manĝos vin.“ — „Vi devas ĉiam plenumi lian
volon, — aldonis la plej aĝa — alie li mur<!--
-->muros.“ La alia daŭrigis: „La edziĝo estos gaja:
la ursoj bone dancas.“ La fianĉino silentis kaj
<!-- paĝo 173 -->
respondis nenion. Ursa Felo migris en la mondo
de unu loko al alia, faris bonon kie li povis kaj
malavare donacis al mizeruloj, por ke ili preĝu
por li. Fine kiam venis la lasta tago de la sepa
jaro, li ree iris en la dezerton kaj eksidis ĉe la
rondo de arboj. Baldaŭ ekbruis la vento, kaj la
diablo staris antaŭ li kaj malkontente lin rigar<!--
-->dis; li ĵetis al la soldato liajn malnovajn vestojn
kaj repostulis sian verdan surtuton. „Momenton,
— diris Ursa Felo — antaŭe vi devas min
purigi.“ La diablo vole nevole devis alporti
akvon, lavi Ursan Felon, kombi liajn harojn kaj
detranĉi la ungojn. Ursa Felo havis aspekton
de brava militisto kaj estis multe pli bela, ol
antaŭe.</p>

<p>Post la foriro de l’ diablo la soldato sentis
sin kvazaŭ liberigita de peza ŝarĝo. Li iris en
la urbon, surmetis belegan veluran veston, ek<!--
-->sidis en kvarĉevalan kaleŝon kaj veturis al la
domo de l’ fianĉino. Neniu rekonis lin, la patro
opiniis lin supera oficiro kaj kondukis lin en la
ĉambron, kie sidis la filinoj. Oni sidigis lin inter
la du pli aĝaj: ili verŝis al li vinon, metis sur
lian teleron plej bonajn pecojn, ŝajnis al ili, ke
ne ekzistas pli bela homo en la tuta mondo. La
fianĉino en nigra vesto sidis kontraŭ li, ne levis
la okulojn kaj ne diris eĉ unu vorton. Fine
kiam li demandis la patron, ĉu li konsentas doni
al li unu filinon kiel edzinon, la du pli aĝaj
salte leviĝis kaj kuris en sian ĉambron por sur<!--
-->meti belajn vestojn, ĉar ĉiu imagis, ke ŝi estas
la elektita. La fremdulo, kiam li restis sola kun
la fianĉino, prenis el sia poŝo la duonon da
ringo kaj ĵetis ĝin en pokalon kun vino, kiun li
donis al ŝi trans la tablo. Ŝi prenis la pokalon
kaj eltrinkis la vinon. Kiam ŝi rimarkis sur la
<!-- paĝo 174 -->
fundo la duonringon, forte ekbatis ŝia koro. Ŝi
prenis la alian duonon, kiun ŝi portis sur
rubando sur la kolo: la ambaŭ duonoj perfekte
taŭgis unu al la alia. Tiam li diris: „Mi estas
via fianĉo, kiun vi vidis kiel Ursan Felon, sed
dank’ al Dio mi ree estas homo kaj pura estaĵo.“
Li proksimiĝis al ŝi, ĉirkaŭprenis ŝin kaj kisis.
Dume la ambaŭ fratinoj venis lukse vestitaj;
kiam ili vidis, ke la belulo estas ŝia, kaj eksciis,
ke li estas Ursa Felo, ili furiozaj kuris el la
domo: unu sin dronigis en la puto, la alia
pendigis sin sur arbo. Vespere iu frapis la
pordon, la fianĉo malfermis: antaŭ li staris la
diablo en la verda surtuto kaj diris: „Vi vidas,
mi havas du animojn anstataŭ la via.“</p>

<!-- paĝo 175 -->

<h2>Tri fratoj.</h2>

<p>Estis iam homo, kiu havis tri filojn. Ekster
domo, en kiu li loĝis, li posedis nenion. Ĉiu el
la filoj dezirus heredi ĝin, sed la patro amis
ĉiujn same kaj li ne sciis kion fari por ne esti
maljusta; plej simple estus vendi la domon kaj
dividi la monon, sed li ne volis tion fari, ĉar ĝi
estis hejmo de liaj patroj kaj prapatroj. Fine
li trovis rimedon kaj diris al la filoj: „Iru en la
mondon, provu viajn kapablojn kaj lernu ĉiu
metion; kiam vi revenos, tiu ricevos la domon,
kiu faros plej bonan majstroverkon.“</p>

<p>La filoj konsentis. La plej aĝa decidis
fariĝi forĝisto, la dua barbiro, la tria skermisto.
Ili difinis la tagon de l’ reveno kaj foriris.
Feliĉe ĉiu trovis bonan majstron kaj plene el<!--
-->lernis sian metion. La forĝisto subforĝis la
ĉevalojn de l’ reĝo kaj pensis: „Farita estas la
afero, la domo estas via.“ La barbiro razis nur
altrangulojn kaj pensis la samon. La skermisto
ricevis multe da batoj, sed li kunpremis la
dentojn kaj ne ĉagreniĝis, ĉar li pensis: „Se vi
timos batojn, vi neniam ricevos la domon.“
Kiam pasis la difinita tempo, ili revenis al la
patro; sed ili ne sciis kiamaniere trovi plej
bonan okazon por montri sian arton, sidis kune
kaj interkonsiliĝis. Subite ili ekvidis leporon,
trakurantan la kampon. „Jen ĝi venas kvazaŭ
<!-- paĝo 176 -->
invitita“ — diris la barbiro, prenis sian pladeton
kaj saponon, ŝaumigis ĝin, ĝis la leporo prok<!--
-->simiĝis, poste dum ĝia kurado saponis ĝin kaj
razis ĝian barbon: li ne vundetis ĝin, nek kaŭzis
doloron. „Tio plaĉas al mi, — diris la patro —
se viaj fratoj ne estos pli lertaj, la domo estas
via.“ Post momento galope preterveturis sinjoro
en kaleŝo. „Nun vi vidos, patro, kion mi scias“
— diris la forĝisto, kuris al la kaleŝo, deŝiris de
la galopanta ĉevalo la kvar hufoferojn kaj al<!--
-->najlis kvar novajn. „Brave, — diris la patro —
vi ne estas malpli lerta ol via frato; mi ne scias,
al kiu mi devas doni la domon.“ La tria diris:
„Permesu ankaŭ al mi montri mian arton.“ Ek<!--
-->pluvis, la skermisto eltiris la spadon kaj
eksvingis ĝin super la kapo: neniu guto falis
sur lin. La pluvo pligrandiĝis kaj fine la akvo
fluis kvazaŭ el kuvo: la skermisto svingis la
spadon pli kaj pli rapide kaj restis tute seka
kvazaŭ sub tegmento. Ekmiregis la patro
vidante tion kaj diris: „Vi faris plej bonan
majstroverkon, la domo estas via.“</p>

<p>La du aliaj akceptis la verdikton sen
protesto. Ĉar ĉiuj tri amis unu la alian, ili
restis en la domo kaj ĉiu laboris en sia metio;
kiel lertaj specialistoj ili havis grandan klient<!--
-->aron. Ili vivis feliĉe ĝis maljuna aĝo, kaj kiam
unu malsaniĝis kaj mortis, la du aliaj tiel
ĉagreniĝis, ke ili ankaŭ malsaniĝis kaj mortis.
Ĉiujn tri, ĉar ili estis tiel lertaj kaj tiel amis
unu la alian, oni metis en unu tombon.</p>

<!-- paĝo 177 -->

<h2>Steloj talaroj.</h2>

<p>Estis iam malgranda knabineto, sen patro,
sen patrino, kaj ŝi estis tiel malriĉa, ke ŝi havis
nek ĉambron por loĝi, nek liton por dormi.
Fine restis al ŝi nur la vestoj sur la korpo kaj en
la mano peco da pano, kiun donacis al ŝi
kompatema koro; sed ŝi estis bona kaj pia. Ĉar
ŝi estis forlasita de ĉiuj, ŝi ekmigris, fidante al
Dio. Sur sia vojo ŝi renkontis mizerulon, kiu
diris: „Donu al mi ion por manĝi, mi estas tiel
malsata!“ Ŝi donis al li sian tutan pecon da
pano kaj diris: „Dio, benu vin,“ kaj iris antaŭen.
Poste ŝi renkontis infanon, kiu ploris kaj diris:
„Donu al mi ion por kovri la kapon, malvarme
estas al mi.“ Ŝi demetis sian ĉapon kaj donis
al ĝi. Post momento ŝi vidis infanon, kiu ne
havis kaftanon: ŝi donis al ĝi la sian; poste alia
petis jupon, ŝi donis la sian. Fine ŝi venis en
arbaron, estis jam mallume, venis ankoraŭ unu
infano kaj petis ĉemizon. La pia knabino pensis:
„Estas malluma nokto, neniu vidos vin, vi povas
doni vian ĉemizon,“ demetis ĝin kaj donis al la
infano. La knabino restis nuda. Subite la steloj
komencis falis de l’ cielo: ili ne estis steloj, sed
brilaj talaroj; kaj kvankam ŝi donacis la ĉemizon,
ŝi havis tute novan el plej delikata tolo. Ŝi
kolektis la talarojn kaj estis riĉa ĝis la morto.</p>

<!-- paĝo 178 -->

<h2>Neĝulino kaj Rozulino.</h2>

<p>Malriĉa vidvino loĝis en izolita dometo; en
la ĝardeno, kiu estis antaŭ la pordo, kreskis du
rozujoj: unu havis blankajn, la alia ruĝajn
rozojn. La vidvino havis du knabinojn, kiu
similis la rozujojn, unu estis nomata Neĝulino,
la alia Rozulino. Ili estis la plej bonaj, piaj,
laboremaj kaj persistemaj infanoj en la tuta
mondo: Neĝulino estis pli kvieta kaj dolĉa ol
Rozulino. Rozulino preferis kuri sur la herbejoj
kaj kampoj, serĉis florojn kaj kaptis papiliojn;
Neĝulino pli volonte restis hejme kun la patrino,
helpis ŝin en la mastrumaj laboroj, aŭ voĉe
legis, kiam la laboro estis finita. La infanoj tiel
amis unu la alian, ke ili ĉiam sin tenis per la
manoj kiam ili estis ekstere. Kiam Neĝulino
diris: „Ni ne forlasos unu la alian,“ Rozulino
ĉiam respondis: „Ĝis la morto,“ kaj la patrino
aldonis: „Ĉio devas esti komuna por vi.“ Ofte
ili solaj kuris en la arbaro kaj kolektis ruĝajn
berojn; la bestoj ne atakis ilin, kontraŭe ili
proksimiĝis konfide: la leporeto manĝis brasikon
el iliaj manoj, la kapreolo sin paŝtis ĉe iliaj
piedoj, la cervo petolis antaŭ ili kaj la birdoj
restis sur la branĉoj kaj kantis ĉiujn siajn
kantojn. Nenia danĝero minacis ilin: se ili mal<!--
-->fruis en la arbaro kaj tie atingis ilin la nokto,
ili ĉiufoje ekkuŝis sur la musko kaj dormis ĝis
<!-- paĝo 179 -->
la mateno: la patrino sciis tion kaj ne mal<!--
-->trankviliĝis. Foje ili pasigis la nokton en la
arbaro kaj kiam la matenruĝo vekis ilin, ili ek<!--
-->vidis belan infanon en blanka hela vesto,
sidantan ĉe ilia kuŝejo. Ĝi leviĝis, amike
rigardis ilin kaj foriris inter la arbojn. Tiam
ili rimarkis, ke ili dormis tute proksime de l’
senfundaĵo kaj estus sendube falintaj tien, se ili
estus farintaj en la mallumo unu paŝon plu. La
patrino diris al ili, ke tio certe estis la anĝelo,
kiu gardas la infanojn.</p>

<p>Neĝulino kaj Rozulino tiel pure ordigis la
dometon, ke estis vera plezuro rigardi internen.
Somere Rozulino zorgis pri la domo kaj ĉiu<!--
-->matene, antaŭ kiam la patrino vekiĝis, starigis
ĉe ŝia lito bukedon: de ĉiu rozujo po unu rozo.
Vintre Neĝulino ekbruligis la fajron kaj pendigis
kaldronon super ĝi; la kaldrono estis el flava
kupro, sed brilis kiel oro, tiel bone ĝi estis
purigita. Vintre, kiam la flokoj falis, la patrino
diris: „Iru, Neĝulino, riglu la pordon“ kaj poste
ili eksidis ĉe la fajrujo, la patrino metis la okul<!--
-->vitrojn kaj legis voĉe el granda libro; ambaŭ
knabinoj aŭskultis, sidis kaj ŝpinis; apud ili sur
la planko kuŝis ŝafideto kaj post ili sur stango
sidis blanka kolombeto, kaŝinte la kapon sub la
flugilon.</p>

<p>Foje vespere, kiam ili trankvile sidis kune,
iu frapis la pordon, kvazaŭ petante akcepton.
La patrino diris: „Rapide, Rozulino, malfermu;
tio kredeble estas migranto, kiu serĉas rifuĝejon.“
Rozulino iris kaj malriglis la pordon pensante,
ke ŝi ekvidos malriĉulon, sed ekstere staris urso
kaj etendis al ŝi sian nigran kapon. Rozulino
ekkriis kaj saltis posten: la ŝafideto ekblekis, la
kolombeto ekflugis en la ĉambro kaj Neĝulino
<!-- paĝo 180 -->
sin kaŝis post la lito de l’ patrino. La urso
komencis paroli kaj diris: „Ne timu, mi ne
atakos vin; permesu al mi varmigi min iom ĉe
vi, ĉar mi estas duone glaciiĝinta.“ — „Mal<!--
-->feliĉa urso, — diris la patrino — ekkuŝu ĉe la
fajro kaj gardu vin, ke ne ekbrulu via pelto.“
Ŝi alvokis la knabinojn: „Neĝulino, Rozulino, ne
kaŝu vin, la urso nenion faros al vi, ĝi ne havas
malbonajn intencojn.“ Ambaŭ proksimiĝis, iom
post iom revenis ankaŭ la ŝafideto kaj kolomb<!--
-->eto kaj ne timis ĝin. La urso diris: „Batu iom
la neĝon el mia pelto,“ kaj la knabinoj alportis
la balailon kaj purigis la pelton de l’ urso: ĝi
sin etendis ĉe la fajro kaj murmuris de plezuro.
Baldaŭ ili amikiĝis kun ĝi kaj komencis petoli
kun la grizulo. Ili ŝiris al li la haregojn, suriris
ĝian dorson, rulis ĝin en la ĉambro aŭ prenis
avelan vergon kaj batis ĝin; kiam ĝi murmuris,
ili ridis. La urso tute ne protestis, nur se la
infanoj tro fervoris, ĝi kriis: „Neĝulino, Rozulino,
ne mortigu vian fianĉon.“ Kiam venis la tempo
dormi, la patrino diris al la urso: „Restu ĉe la
fajrujo, tie vi havas rifuĝejon kontraŭ la mal<!--
-->varmo kaj malbona vetero.“ Ĉe la tagiĝo, la
infanoj ellasis ĝin kaj ĝi ektrotis sur la neĝo en
la arbaron. De tiu tago la urso venis ĉiuvespere
en la sama horo, sin etendis ĉe la fajro kaj per<!--
-->mesis al la infanoj ludi kun si laŭ ilia plaĉo;
ili tiel kutimis al ĝi, ke ili ne riglis la pordon
antaŭ la alveno de la nigra kunulo.</p>

<p>Kiam la printempo venis kaj ĉio estis verda,
foje matene la urso diris al Neĝulino: „Nun mi
devas foriri, mi ne revenos dum la tuta somero.“
— „Kien vi iras, kara urso?“ — demandis
Neĝulino. „Mi devas iri en la arbaron kaj gardi
miajn trezorojn kontraŭ la malbonaj mal<!--
[paĝo 181]
-->grandeguloj: vintre kiam la tero estas glaci<!--
-->iĝinta, ili devas resti sube kaj ne povas eliĝi,
sed nun kiam la suno varmigis la teron, ili
traiĝos, malsupren iros, serĉos kaj ŝtelos; kio
estas en iliaj manoj kaj kuŝas en iliaj kavoj, tio
ne facile revenas al la taga lumo.“ Neĝulino
ĉagreniĝis pro la foriro de l’ urso; kiam ŝi mal<!--
-->riglis al ĝi la pordon, la grizulo trapasante al<!--
-->kroĉiĝis al la pordohoko kaj peceto da felo el<!--
-->ŝiriĝis: ŝajnis al Neĝulino, ke ŝi vidis oran
brilon, sed ŝi ne estis certa. La urso rapide
forkuris kaj baldaŭ malaperis post la arboj.</p>

<p>Post iom da tempo la patrino sendis la
infanojn en la arbaron kolekti sekajn branĉetojn.
Ili trovis tie grandan dehakitan arbon, kaj ĉe la
trunko io saltis en la herbo, sed ili ne povis
distingi, kio ĝi estas. Kiam ili proksimiĝis, ili
ekvidis malgrandegulon kun maljuna velkinta
vizaĝo kaj kun blanka barbo, ulnon longa. La
fino de lia barbo estis pinĉita en fendo de l’
arbo, kaj li saltis ĉi tien kaj tien kiel hundeto
ĉe ŝnuro kaj ne povis sin liberigi. Li rigardis
la infanojn per siaj ruĝaj fajraj okuloj kaj kriis:
„Kial vi staras tie? Ĉu vi ne povas helpi min?“
— „Kio okazis al vi, hometo?“ — demandis
Rozulino. „Malsaĝa scivola ansero, — respondis
la malgrandegulo — mi volis fendi la arbon por
havi fragmentojn por la kuirejo; ni ne englutas
tiel multe kiel vi, avidaj maldelikatuloj, niaj etaj
manĝaĵoj karbiĝus ĉe grandaj ŝtipoj. Mi jam
feliĉe enigis la kojnon kaj ĉio sukcesus bone,
sed la malbenita kojno elglitis kaj la fendo tiel
rapide fermiĝis, ke mi ne povis plu eltiri mian
belan blankan barbon; nun ĝi estas kaptita kaj
mi ne povas foriri. Kial vi ridas, naivaj pupoj!
Fi! kia abomeno!“ La infanoj penis per ĉiuj
<!-- paĝo 182 -->
fortoj, sed ne povis eltiri la barbon, tiel forte
ĝi estis fiksita. „Mi kuros por alvoki homojn“
— diris Rozulino. „Frenezaj ŝafokapoj“ — diris
la barbulo per sia raŭka voĉo — alvoki
homojn! Bela plano, vi du jam estas tro multe.“
— „Ne malpaciencu, — diris Neĝulino — mi
trovos rimedon,“ prenis la tondilon el la poŝo
kaj fortranĉis la finon de l’ barbo. Liberiĝinte
la malgrandegulo tuj prenis la sakon plenan de
oro, kiu estis kaŝita inter la radikoj de l’ arbo
kaj murmuris: „Maldelikataj kreaĵoj, ili fortranĉis
pecon de mia belega barbo! La diablo rekom<!--
-->pencu vin!“, li metis la sakon sur la dorson kaj
foriris, eĉ ne rigardinte la infanojn.</p>

<p>Post iom da tempo Neĝulino kaj Rozulino
iris fiŝkapti. Kiam ili estis proksime de l’
rivereto, ili rimarkis, ke io, kvazaŭ granda
akrido, saltas al la akvo kaj ŝajne volas sin
dronigi. Ili kuris tien kaj rekonis la mal<!--
-->grandegulon. „Kion vi faras? — demandis
Rozulino — ĉu vi volas vin ĵeti en la akvon?“
— „Mi ne estas tiel malsaĝa, — kriis la mal<!--
-->grandegulo — ĉu vi ne vidas, ke la malbenita
fiŝo volas min entiri?“ La barbulo fiŝkaptis tie
antaŭ ilia alveno kaj malfeliĉe la vento implikis
lian barbon kun la ŝnuro: post momento granda
fiŝo englutis la hoketon, kaj la malforta kreaĵo
ne havis sufiĉe de fortoj por eltiri ĝin: la fiŝo
venke trenis lin al si. Kvankam li kroĉis sin
al ĉiuj junkoj kaj herboj de l’ bordo, sed tio
helpis ne multe, li devis sekvi la movojn de l’
fiŝo kaj ĉiumomente minacis lin la danĝero fali
en la akvon. La knabinoj venis ĝustatempe, ili
tenis lin kaj penis liberigi de l’ ŝnuro la barbon,
sed vane, ĉar la ŝnuro kaj la bardo estis tute
kunplektitaj. Ĉar ne ekzistis alia rimedo, la
<!-- paĝo 183 -->
knabinoj prenis tondilon kaj fortranĉis la finon
de l’ barbo. Ekvidinte tion la malgrandegulo
diris: „Ĉu tio estas via kutimo, vi malsaĝaj
bestoj, tiel malbeligi iun? Antaŭe vi jam tondis
al mi la barbon kaj nun vi fortranĉas la plej
belan parton: mi ne povos min montri al la
miaj. Perdu vi la ŝuplandojn kaj kuru nud<!--
-->piedaj!“ Li prenis sakon da perloj kaŝitan en la
junko kaj dirinte plu nenion fortrenis ĝin kaj
malaperis post la arboj.</p>

<p>Post nelonga tempo la patrino sendis la
knabinojn en la urbon por aĉeti fadenojn,
kudrilojn, laĉojn kaj rubandojn. La vojo kon<!--
-->dukis ilin tra dezerta kampo, kie kuŝis multe da
ŝtonegoj. La infanoj rimarkis grandan birdon,
kiu rondflugis super ili, pli kaj pli malleviĝis
kaj fine sin ĵetis teren ĉe ŝtonego. En la sama
momento eksonis trapenetranta, terura krio. Ili
kuris tien kaj ekvidis teruritaj, ke aglo kaptis
ilian malnovan konaton, la malgrandegulon, kaj
volas lin forporti. La kompatemaj infanoj tuj
ektenis la hometon kaj tiel longe batalis kontraŭ
la aglo, ĝis ĝi fine ellasis la kaptaĵon. Kiam
la barbulo iom trankviliĝis, li komencis krii per
sia malagrabla voĉo: „Ĉu vi ne povis agi pli
delikate? Vi tiel tiris mian maldikan surtuton,
ke vi tute ĉifonigis ĝin, vi mallertaj maldelikat<!--
-->uloj!“ Li prenis la sakon kun la multvaloraj
ŝtonoj kaj sin kaŝis en sian kavernon sub la
ŝtonegoj. La knabinoj jam kutimis al sia ne<!--
-->dankemo, daŭrigis sian vojon kaj faris la aĉetojn
en la urbo. Revenante ili surprizis sur la
dezerta kampo la barbulon, kiu elŝutis la multe<!--
-->kostajn ŝtonojn sur puran lokon, ĉar li estis certa,
ke en tiel malfrua horo neniu venos tien. La
subiranta suno lumigis la brilajn ŝtonojn, kiuj
<!-- paĝo 184 -->
tiel belege radiis ĉiujn kolorojn, ke la infanoj
haltis kaj mire rigardis. „Kial vi staras ĉi tie
kun malfermitaj buŝoj!“ — kriis la mal<!--
-->grandegulo, kaj lia cindregriza vizaĝo fariĝis
cinabreruĝa. Li volis daŭrigi la insultojn, sed
subite eksonis laŭta murmuro kaj el la arbaro
eltrotis nigra urso. Terurite la barbulo volis forkuri,
sed li ne sukcesis atingi la truon: la urso jam
estis apud ĝi. La malgrandegulo kriis de timo:
„Kara sinjoro urso, indulgu min, mi donos al vi
ĉiujn miajn trezorojn, rigardu, la belajn ŝtonojn,
kiuj kuŝas tie. Lasu al mi la vivon, vi eĉ ne
sentos inter la dentoj tian etulon. Prenu ĉi
tiujn ambaŭ sendiajn knabinojn, jen delikata
peco por vi, manĝu ilin, la grasajn koturnojn.“
La urso ne atentis liajn vortojn, donis al li nur
unu baton per la piedego kaj la barbulo falis
senviva.</p>

<p>La knabinoj forkuris, sed la urso kriis al
ili: „Neĝulino kaj Rozulino, ne timu, atendu,
mi iros kun vi.“ Ili rekonis ĝian voĉon kaj
haltis, kaj kiam la urso proksimiĝis, la ursa felo
defalis kaj antaŭ ili staris bela juna homo en
ora vesto. „Mi estas filo de reĝo, — diris li —
la sendia malgrandegulo ŝtelis miajn trezorojn
kaj sorĉis min sovaĝa urso, fine mi liberiĝis per
lia morto. Nun li ricevis la bone merititan punon.“</p>

<p>Li fianĉiĝis kun Neĝulino, kaj lia frato kun
Rozulino kaj ili dividis la grandajn trezorojn,
kiujn la malgrandegulo kolektis en sia kaverno.
La maljuna patrino longe ankoraŭ vivis trankvile
ĉe siaj infanoj. Ŝi prenis ambaŭ rozujojn kaj
plantis antaŭ sia fenestro, ĉiujare ili havis plej
belajn rozojn, blankajn kaj ruĝajn.</p>

<!-- paĝo 185 -->

<h2>La longeco de l’ vivo.</h2>

<p>Kiam Dio, kreinte la mondon, volis difini
la longecon de l’ vivo de ĉiuj kreaĵoj, la azeno
venis kaj demandis: „Sinjoro, kiel longe mi
vivos?“ — „Tridek jarojn — respondis Dio —
ĉu vi estas kontenta?“ — „Ah, Sinjoro, —
respondis la azeno — tio estas longa tempo.
Pensu pri mia penplena vivo: de la mateno ĝis
la nokto mi devas porti grandajn ŝarĝojn, treni
sakojn da greno en la muelejon, por ke aliaj
manĝu panon, kaj ricevi kiel instigon nur
vipojn kaj piedbatojn! Forprenu parton el la
longa tempo!“ Dio ekkompatis ĝin kaj reprenis
dek ok jarojn. La azeno foriris kontenta, aperis
la hundo. „Kiel longe vi volas vivi? — diris
Dio al li — por la azeno tridek jaroj estas tro
multe, sed al vi la nombro kredeble plaĉos.“ —
„Sinjoro, — respondis la hundo — ĉu tia estas
via volo? Pensu, kiel multe mi devas kuri, miaj
piedoj ne taŭgos tiel longe; kaj kiam mi perdos
la voĉon kaj la dentojn, kion mi faros? mi povos
nur kuri el unu angulo en alian kaj murmuri?“
Dio konsentis, ke ĝi estas prava kaj reprenis
dek du jarojn. Poste venis la simio. „Vi sendube
volos vivi tridek jarojn? — diris al li Sinjoro —
vi ne bezonas labori kiel la azeno kaj hundo,
kaj ĉiam estas gaja.“ — „Ah Sinjoro, — respon<!--
-->dis ĝi — tio nur ŝajnas, sed la realo estas tute
<!-- paĝo 186 -->
alia. Se ne mankas manĝaĵo, mi ne havas
kuleron. Mi ĉiam devas gaje petoli, fari
grimacojn por ke la homoj ridu, kaj kiam ili
donas al mi pomon kaj mi ekmordas, ĝi estas
maldolĉa. Kiel ofte la spritaĵoj kovras mal<!--
-->ĝojon! Por tridek jaroj ne sufiĉos miaj fortoj.“
Dio estis kompatema kaj reprenis dek jarojn.</p>

<p>Fine aperis la homo, gaja, sana kaj freŝa,
kaj petis, ke Dio difinu lian tempon. „Vi vivos
tridek jarojn, — diris Sinjoro — ĉu tio sufiĉas?“
— „Kiel mallonga tempo! — ekkriis la homo —
kiam mia domo estos konstruita kaj la fajro
ekbrulos en mia propra fajrujo, kiam plantitaj
de mi arboj ekhavos fruktojn kaj mi komencos
ĝui la vivon, tiam mi devos morti! Sinjoro, pli<!--
-->longigu mian vivon.“ — „Mi aldonos al vi la
dek ok jarojn de l’ azeno“ — diris Sinjoro. „Tio
ne sufiĉas“ — respondis la homo. „Vi havos
ankaŭ la dek du jarojn de l’ hundo.“ — „An<!--
-->koraŭ ne sufiĉe.“ — „Bone, — diris Dio — mi
donos al vi ankaŭ la dek jarojn de l’ azeno, sed
pli multe vi ne ricevos.“ La homo foriris, sed
ne kontenta.</p>

<p>La homo do vivas sepdek jarojn. La unuaj
tridek estas liaj homaj jaroj, ili rapide pasas: li
estas sana, gaja, ĝoje laboras kaj ĝuas sian ek<!--
-->zistadon. Sekvas la dek ok jaroj de l’ azeno:
la homo ricevas ŝarĝojn unun post alia, li devas
porti grenon, kiu nutras aliajn, batoj kaj puŝoj
estas lia rekompenco. Poste venas la dek du
jaroj de l’ hundo, li kuŝas en anguloj, murmuras
kaj ne havas plu dentojn por mordi. Kiam ĉi
tiu tempo pasas, venas la finaj dek jaroj de l’
simio: la homo, malsaĝa kaj malsprita, estas
mokata de la infanoj.</p>

<!-- paĝo 187 -->

<h2>Senditoj de l’ morto.</h2>

<p>En tempoj malnovaj migris foje grand<!--
-->egulo sur granda vojo; subite fremdulo saltis
renkonte al li kaj kriis: „Haltu, neniun paŝon
plu!“ — „Kio? — diris la grandegulo — vi
hometo, kiun mi povus dispremi inter la fingroj,
vi volas bari al mi la vojon? Kiu vi estas, ke
vi parolas tiel arogante?“ — „Mi estas la morto,
— respondis la alia — ankaŭ vi devas obei miajn
ordonojn.“ Sed la grandegulo rifuzis kaj
komencis batali kontraŭ la morto. Longa kaj
furioza estis la batalo, fine la grandegulo venkis
kaj per unu bato de l’ pugno faligis la morton.
La grandegulo iris sian vojon kaj la venkita
morto kuŝis apud ŝtono kaj estis tiel senforta,
ke ĝi ne povis leviĝi. „Kio okazos, — diris ĝi
— se mi kuŝos ĉi tie en la angulo? Neniu plu
mortos en la mondo, kaj ĝi estos tiel
plenigita de la homoj, ke ili ne havos sufiĉe da
loko por stari unu apud la alia.“ Dume venis
juna homo, freŝa kaj sana, kantis kaj ĉirkaŭ<!--
-->rigardis. Ekvidinte la duone sveninton, li kom<!--
-->pate proksimiĝis, levis ĝin, el sia botelo verŝis
en ĝian buŝon vivigan trinkaĵon kaj atendis, ĝis
ĝi refortiĝis. „Ĉu vi scias, — diris ĝi ekstarante
— kiun vi revivigis. — „Ne, — diris la junulo
— mi ne konas vin.“ — „Mi estas la morto, mi
indulgas neniun, mi ne povas fari esceptojn por
<!-- paĝo 188 -->
vi. Sed por pruvi mian dankemon mi promesas
al vi jenon: mi ne surprizos vin; antaŭ kiam mi
venos por preni vin, aperos miaj senditoj. —
„Bone, — diris la junulo — mi almenaŭ scios
kiam vi venos kaj ĝis tiu tempo estos trankvila.“
Li foriris. Ĉiam li estis kontenta kaj gaja kaj
vivis pensante neniam pri la morgaŭa tago. Sed
la juneco kaj sano daŭris ne longe, baldaŭ venis
malsanoj kaj suferoj, kiuj turmentis lin tage kaj
malhelpis lin dormi nokte. „Mi ne mortos
— diris li al si mem — ĉar antaŭe devas aperi
la senditoj de l’ morto; mi nur dezirus, ke pasu
baldaŭ la malfacilaj tagoj de la malsano.“ Kiam
li resaniĝis, li rekomencis la antaŭan gajan vivon.
Foje iu ekfrapis lian ŝultron: post li staris la
morto kaj diris: „Sekvu min, venis la lasta horo
de via vivo.“ — „Kiel — respondis la homo,
ĉu vi ne promesis, ke antaŭ via veno aperos viaj
senditoj? Mi vidis neniun.“ — „Silentu, —
respondis la morto — ĉu ili ne aperis unu post
la alia? Ĉu ne venis la febro, kiu skuis vin kaj
faligis sur la liton? Ĉu la kapturno ne vizitis
vin? Ĉu la artrito ne gastis en ĉiuj viaj membroj?
Ĉu ne zumis en viaj oreloj? Ĉu la dentdoloro ne
mordis viajn nervojn? Ĉu ne fariĝis mallumo en
viaj okuloj? Ĉu mia samsanga frato, la dormo,
ne rememorigis min al vi ĉiuvespere? Ĉu vi ne
kuŝis ĉiunokte kvazaŭ senviva?“ La homo ne
sciis, kion respondi, obeis la fatalon kaj iris kun
la morto.</p>

<!-- paĝo 189 -->

<h2>Paŝtistino de anseroj apud puto.</h2>

<p>En dezerto inter montoj estis iam malgranda
domo, en kiu vivis virino maljuna kiel la mondo
kun aro da anseroj. La dezerto estis ĉirkaŭita
de arbaro, ĉiutage la maljunulino prenis sian
lambastonon kaj iris inter la arbojn per ŝancel<!--
-->iĝantaj paŝoj. Tie ŝi multe laboris, pli multe
ol oni povus supozi laŭ ŝia maljuna aĝo: ŝi
kolektis herbon por la anseroj, deŝiris sovaĝajn
fruktojn tiel alte, kiel povis atingi ŝiaj manoj,
kaj portis ĉion sur sia dorso hejmen. Oni povus
supozi, ke la peza ŝarĝo devus premi ĝin al la
tero, sed ĉiam ŝi sukcese ĝin portis ĝis la domo.
Se ŝi renkontis iun, ŝi diris: „Bonan tagon,
najbaro, hodiaŭ estas bela vetero. Vi miras, ke
mi trenas la herbon, sed ĉiu devas porti sian
ŝarĝon sur la dorso.“ Sed oni ne renkontis ŝin
volonte kaj preferis ĉirkaŭiri, kaj kiam patro
preterpasis ŝin kun sia filo, li ĉiam diris al li
mallaŭte: „Gardu vin kontraŭ la maljunulino, ŝi
estas ruza kiel la diablo, ŝi estas sorĉistino.“</p>

<p>Foje matene bela juna homo iris tra la
arbaro. La suno hele lumis, la birdoj kantis kaj
malvarmeta vento karesis la foliojn; la junulo
iris ĝoje kaj gaje. Li ankoraŭ renkontis neniun,
kiam li subite ekvidis la sorĉistinon, kiu genuis
sur la tero kaj detranĉis herbon. Ŝi jam
<!-- paĝo 190 -->
kolektis amason da ĝi en la sakon kaj apude
staris du korboj plenaj de sovaĝaj piroj kaj
pomoj. „Maljunulino, — diris li, — ĉu vi povos
forporti ĉion ĉi?“ — „Mi devas, kara sinjoro,
— respondis ŝi — nur la infanoj de l’ riĉuloj
ne bezonas tion fari. Sed al kamparano oni diras:</p>

<p class="vers">Antaŭen la okulo<br/>
Se vi estas ĝibulo.</p>

<p>Helpu min, — aldonis la maljunulino —
kiam li haltis apud ŝi — vi havas ankoraŭ
rektan dorson kaj junajn piedojn, tio estos facila
por vi. Mia domo ne estas malproksime: jen
ĝi staras post la monto. Vi salte atingos ĝin.“
La juna homo ekkompatis ŝin: „Kvankam mia
patro ne estas kamparano, sed riĉa grafo, mi
tamen prenos vian sakon por pruvi, ke ne sole
la kamparanoj scias porti ŝarĝojn.“ — „Bone,
mi estos tre kontenta. Vi devos iri unu horon,
sed tio estas bagatelo por vi. La pirojn kaj
pomojn vi ankaŭ devos porti.“ La junulo iom
ektimis la longan vojon, sed la maljunulino ne
ellasis lin plu; ŝi metis la sakon sur lian dorson
kaj la korbojn en liajn manojn. „Vi vidas, —
diris ŝi — la afero estas facila.“ — „Kontraŭe,
diris la grafo kaj faris grimacon de doloro —
la sako premas, kvazaŭ plena de ŝtonoj, kaj la
pomoj kaj piroj pezas, kiel plumbo; mi apenaŭ
povas spiri.“ Li volis ĉion demeti, sed la mal<!--
-->junulino ne permesis. „Rigardu lin, — diris ŝi
moke — la juna homo ne povas porti, kion mi,
maljuna virino, trenas tiel ofte. Belajn vortojn
vi ĉiam havas pretajn, sed kiam oni volas doni
al vi la laboron, vi tuj malaperas. Kial vi
staras tie kaj meditas? Antaŭen! Neniu reprenos
la sakon.“ Dum li marŝis sur ebena tero, la
junulo povis ankoraŭ porti; sed kiam ili venis
<!-- paĝo 191 -->
al la monto kaj devis supreniri, kaj la ŝtonoj
ruliĝis sub iliaj piedoj kvazaŭ vivantaj estaĵoj,
tiam mankis al li la fortoj. La gutoj de ŝvito
banis lian frunton kaj fluis, jen varmaj, jen mal<!--
-->varmaj, sur lia dorso. „Patrineto, — diris li —
mi ne povas plu iri, mi devas iom ripozi.“ —
„Ne — respondis la maljunulino, — kiam ni
venos en la domon, vi povos ripozi, sed nun
antaŭen! Kiu povas scii, eble tio estos utila por
vi.“ — „Maljunulino, vi estas senhonta“ — diris
la grafo kaj volis deĵeti la sakon, sed li penis
vane: ĝi kvazaŭ kunkreskis kun lia dorso. Li
sin turnis kaj skuis, sed ne povis liberiĝi. La
maljunulino ridis kaj kontenta saltis malgraŭ la
lambastono. „Ne koleru, kara sinjoro — diris
ŝi — via vizaĝo ruĝiĝis, kiel meleagro. Portu
pacience la ŝarĝon, kiam ni venos hejmen, mi
donos al vi bonan trinkmonon.“ Kion li povis
fari? Li devis obei la sorton kaj pacience sekvi
la maljunulinon. Ŝi fariĝis pli kaj pli vivplena,
li pli kaj pli suferis sub la pezo. Subite ŝi
saltis sur la sakon kaj eksidis sur ĝia supro;
kvankam ŝi estis maldika kiel stango, ŝi pezis
pli multe ol plej grasa kampara knabino. La
genuoj de l’ junulo tremis, sed kiam li haltadis,
la maljunulino batis liajn piedojn per vergo kaj
urtikoj. Senĉese ĝemante li atingis la supron
kaj fine venis al la domo de l’ maljunulino en
la momento, kiam li estis falonta de laciĝo.
Kiam la anseroj ekvidis la maljunulinon, ili levis
la flugilojn, etendis la kolojn, kuris renkonte al
ŝi kaj kriis sian krion. Post la aro kun vergo
en la mano iris maljuna knabino, dika kaj alta,
sed malbela kiel la nokto. „Patrino — diris ŝi
al la maljunulino — ĉu io okazis al vi? Vi tiel
longe forestis.“ — „Tute ne, mia filineto —
<!-- paĝo 192 -->
respondis ŝi — nenio malbona okazis al mi;
kontraŭe ĉi tiu afabla sinjoro portis mian ŝarĝon
kaj imagu, kiam mi laciĝis, li prenis ankaŭ min
sur sian dorson. La vojo ne ŝajnis al ni longa,
ni estis gajaj kaj seninterrompe ŝercis.“ Fine la
maljunulino deglitis teren, prenis la sakon de l’
dorso de la junulo kaj la korbojn el liaj manoj,
ekrigardis lin amike kaj diris: „Nun eksidu sur
la benko antaŭ la pordo kaj ripozu. Vi honeste
perlaboris vian salajron, vi ĝin ricevos, estu
trankvila.“ Poste ŝi diris al la paŝtistino de l’
anseroj: „Iru en la domon, ne konvenas al vi
resti sola kun juna homo, oni ne devas verŝi
oleon en la fajron; li povus enamiĝi.“ La grafo
ne sciis, ĉu li devas plori aŭ ridi. „Tia trezoro
— pensis li — eĉ se ŝi havus tridek jarojn mal<!--
-->pli, ne estus danĝera por mia koro.“ Dume la
maljunulino karesis la anserojn kvazaŭ infanojn
kaj poste iris kun la filino en la domon. La
junulo sin etendis sur benko sub sovaĝa pom<!--
-->arbo. La aero estis agrabla kaj varmeta;
ĉirkaŭe verdis bela herbejo, kovrita de primoloj,
sovaĝaj timianoj kaj miloj da aliaj floroj; meze
murmuris klara rivereto, brilanta en la sunaj
radioj, kaj la blankaj anseroj promenis sur la
bordoj aŭ sin banis en la akvo. „Bele estas ĉi
tie — diris li — sed mi estas tiel laca, ke mi
ne povas malfermi la okulojn; mi iom dormos.
Nur ne venu vento kaj ne forblovu miajn
piedojn de l’ korpo, ĉar ili estas rompeblaj, kiel
fajrofungo.“</p>

<p>Li dormis momenton, sed baldaŭ venis la
maljunulino kaj skuante vekis lin: „Leviĝu —
diris ŝi — vi ne povas resti ĉi tie. Vere mi
iom turmentis vin, sed tio ne kostis al vi la
vivon. Nun mi donos al vi vian salajron; vi ne
<!-- paĝo 193 -->
bezonas monon, nek oron, mi donos al vi ion
alian.“ Dirante tion ŝi metis en lian manon
skatoleton, eltranĉitan el unu sola smeraldo.
„Ĝardu ĝin bone — aldonis ŝi — ĝi alportos al
vi feliĉon.“ La grafo salte leviĝis kaj sentante
sin freŝa kaj forta dankis la maljunulinon pro
la donaco kaj foriris, tute ne ekrigardinte ŝian
belan filineton. Sur la vojo li aŭdis ankoraŭ de
malproksime la gajan krion de l’ anseroj.</p>

<p>Tri tagojn la grafo erarvagis en la arbaro,
antaŭ kiam li trovis vojon. Li venis en grandan
urbon kaj ĉar neniu lin konis, oni kondukis lin
en la reĝan palacon, kie la gereĝoj sidis sur la
trono. La grafo ekgenuis, prenis la smeraldan
skatoleton el la poŝo kaj metis ĝin ĉe la piedoj
de l’ reĝino. Ŝi ordonis al li leviĝi, kaj li donis
al ŝi la skatoleton. Apenaŭ ŝi malfermis ĝin,
ŝi falis teren kvazaŭ senviva. La grafo estis
arestita kaj kondukota malliberejon, kiam la
reĝino ordonis, ke oni liberigu lin kaj ke ĉiuj
foriru, ĉar ŝi deziris paroli kun li sen atestantoj.</p>

<p>Kiam la reĝino estis sola, ŝi komencis mal<!--
-->dolĉe plori kaj diris: „Por kio taŭgas la honoro
kaj gloro, kiuj ĉirkaŭas min? Ĉiumatene mi
vekiĝas kun ĉagreno kaj malĝojo. Mi havis tri
filinojn, el kiuj la malplej aĝa estis mirakle bela,
fama en la tuta mondo. Ŝi estis tiel blanka kiel la
neĝo, tiel ruĝa kiel la pomaj floroj kaj ŝiaj
haroj brilis kiel sunaj radioj. Kiam ŝi ploris,
ne larmoj falis el ŝiaj okuloj, sed perloj kaj
multvaloraj ŝtonoj. Kiam ŝi atingis la aĝon de
dekkvin jaroj, la reĝo alvokis ĉiujn tri antaŭ
sian tronon. Se vi estus vidinta, kiel oni mal<!--
-->fermis la okulojn, kiam eniris la malplej aĝa!
Tio estis kvazaŭ apero de l’ suno. La reĝo
diris: „Miaj filinoj, mi ne scias, kiam venos mia
<!-- paĝo 194 -->
lasta horo, mi volas hodiaŭ difini, kion ricevos
ĉiu el vi post mia morto. Vi ĉiuj amas min,
sed tiu kiu plej multe min amas, ricevos la plej
bonan parton.“ Ĉiu filino diris, ke ŝi plej multe
amas lin. „Ĉu vi ne povus esprimi — respon<!--
-->dis la reĝo — kiel vi min amas? Mi ekkonus
tiamaniere viajn sentojn.“ La plej aĝa diris:
„Mi amas la patron kiel plej dolĉan sukeron.“
La dua: „Mi amas la patron kiel mian plej belan
veston.“ La malplej aĝa silentis. La reĝo
demandis: „Kaj vi, mia plej amata infano?“ —
„Mi ne scias — respondis ŝi — mi povas kun
nenio kompari mian amon.“ La patro insistis,
ke ŝi nomu ion. Fine ŝi diris: „Plej bona
manĝo ne plaĉas al mi sen salo, mi amas la
patron kiel salon.“ La reĝo aŭdinte tion ek<!--
-->koleris kaj diris: „Se vi amas min kiel la salon,
mi rekompencos vian amon per la salo.“ Li
dividis la regnon inter la du pli aĝaj kaj ordonis,
ke oni ligu sakon kun salo al la dorso de la
tria kaj forkonduku ŝin en sovaĝan arbaron.
„Ni ĉiuj ploris kaj petis kompaton por ŝi —
diris la reĝino — sed la kolero de l’ reĝo cedis al
nenio. Kiel ŝi ploris forlasante nin! La tuta
vojo estis kovrita de perloj, kiuj falis el ŝiaj
okuloj. La reĝo baldaŭ ekbedaŭris sian sever<!--
-->econ kaj ordonis serĉi la malfeliĉan infanon en
la tuta arbaro, sed neniu trovis ŝin. Kiam mi
pensas, ke sovaĝaj bestoj ŝin manĝis, mia koro
krevas de l’ malĝojo; iafoje mi min konsolas
per la espero, ke ŝi vivas ankoraŭ, ke ŝi sin
kaŝis en kaverno aŭ trovis rifuĝejon ĉe kom<!--
-->patemaj homoj. Sed imagu, ke kiam mi mal<!--
-->fermis vian smeraldan skatoleton, mi ekvidis
perlon tute saman, kiaj faladis el la okuloj de
mia filino. Facile vi komprenos, kiel ekbatis
<!-- paĝo 195 -->
mia koro. Vi devas rakonti al mi, kiamaniere
vi akiris la perlon.“ La grafo rakontis al la
reĝino, ke li ricevis ĝin de la maljunulino en
la arbaro, ke li suspektas ke ŝi estas sorĉistino;
pri la reĝidino li aŭdis nenion. La gereĝoj
decidis viziti la maljunulinon; ili opiniis, ke ili
certe ricevos sciigojn pri la filino en la loko,
kie estis la perlo.</p>

<p>La maljunulino sidis en sia domo kaj turnis
ŝpinradon. Estis jam mallume kaj la bruletantaj
karboj de l’ fajrujo dissendis nur malfortan
lumon. Subite bruo eksonis ekstere: la anseroj
revenis hejmen kaj kriis sian raŭkan krion.
Baldaŭ eniris ankaŭ la filino, sed la maljunulino
apenaŭ salutis ŝin iom ekmovante la kapon. La
filino eksidis, prenis ŝpinradon kaj turnis la
fadenon tiel lerte, kiel juna knabino. Tiel la
ambaŭ sidis du harojn, ne parolante eĉ unu
vorton. Fine io ekbruis ĉe la fenestro kaj du
fajraj okuloj rigardis internen. Tio estis mal<!--
-->juna strigo, kiu kriis trifoje uhu. La mal<!--
-->junulino ekrigardis supren kaj diris: „Jam venis
la tempo, iru fari vian laboron.“</p>

<p>Ŝi leviĝis kaj eliris. Kien ŝi iris? Ŝi iris
tra herbejoj en valon, kaj venis fine al puto,
apud kiu staris tri maljunaj kverkoj. Dume la
luno leviĝis ronda kaj granda super la monton
kaj estis tiel lume, ke oni povus trovi pinglon.
Ŝi demetis haŭton, per kiu estis kovrita ŝia
vizaĝo, kliniĝis al la puto kaj komencis sin lavi.
Kiam ŝi estis preta, ŝi trempis la haŭton en la
akvon kaj metis ĝin sur la herbo por blankigi
ĝin en la lumo de la luno kaj sekigi. Sed kiel
ŝanĝiĝis la knabino! Neniam vi vidis ion similan.
Kiam la griza harligo defalis, ŝiaj oraj haroj ek<!--
-->brilis kiel sunaj radioj kaj kiel mantelo kovris
<!-- paĝo 196 -->
ŝin tutan. Ŝiaj okuloj similis ĉielajn stelojn, ŝiaj
vangoj estis rozaj kiel pomaj floroj.</p>

<p>Sed la bela knabino estis malgaja. Ŝi ek<!--
-->sidis kaj maldolĉe ploris. La larmoj unu post
alia falis el ŝiaj okuloj kaj ruliĝis inter la longaj
haroj teren. Tiel ŝi sidis tie kaj restus longe,
sed subite inter la branĉoj de l’ apuda arbo io
ekkrakis kaj ekbruis. Ŝi salte leviĝis kiel
kapreolo, kiu aŭdas pafon de l’ ĉasisto. Ĝuste
en tiu momento la luno estis kovrita de nigra
nubo, la knabino rapide remetis la haŭton kaj
malaperis kiel flamo estingita de l’ vento.</p>

<p>Tremante kiel tremola folio ŝi kuris hejmen.
La maljunulino staris antaŭ la pordo kaj la
knabino volis rakonti, kio okazis al ŝi, sed la
maljunulino amike ekridis kaj demandis: „Mi
jam scias ĉion.“ Ŝi kondukis ŝin en la ĉambron
kaj ekbruligis lumon. Sed ŝi ne revenis al la
ŝpinrado; ŝi prenis balailon kaj komencis ordigi
la ĉambron. „Ĉio devas esti pura“ diris ŝi al la
knabino. „Sed patrino — diris la knabino, kial
vi komencas la laboron en tiel malfrua horo?“
— „Ĉu vi scias, kioma horo estas? — demandis
la maljunulino. „Ne estas ankoraŭ noktomezo
— respondis la knabino, sed jam pasis la dek
unua horo.“ — „Ĉu vi ne memoras — daŭrigis
la maljunulino, ke ĝuste antaŭ tri jaroj vi venis al
mi? Via tempo jam estas finita, ni ne povas plu
resti kune.“ La knabino ektimis kaj diris: „Ah,
kara patrino, ĉu vi volas forpuŝi min? Kien mi
iros? Mi havas nek amikojn, nek hejmon. Mi
ĉion faris, kion vi postulis, kaj vi ĉiam estis
kontenta: ne forpelu min.“ La maljunulino ne
volis diri al la knabino, kio estis okazonta al li.
„Mi ne povas plu resti ĉi tie — diris ŝi — sed post
mia foriro la ĉambro devas esti pura. Ne mal<!--
[paĝo 197]
-->trankviliĝu, vi trovos tegmenton, sub kiu vi
povos loĝi, kaj vi estos kontenta de la rekom<!--
-->penco, kiun vi ricevos de mi.“ — „Sed diru al
mi, kio estas okazonta?“ — daŭrigis la knabino.
„Mi ripetas, ne malhelpu min en mia laboro.
Ĉesu paroli, iru en vian ĉambron, demetu la
haŭton de l’ vizaĝo kaj prenu la silkan veston,
en kiu vi venis al mi; poste restu en via ĉambro,
ĝis mi vokos vin.“</p>

<p>Sed mi devas reveni al la gereĝoj, kiuj iris
kun la grafo por trovi la maljunulinon. La
grafo nokte en la arbaro disiĝis de la gereĝoj
kaj daŭrigis la vojon sola. En la sekvinta tago
al li ŝajnis, ke li trovis la ĝustan vojon. Li iris
seninterrompe antaŭen ĝis la krepusko; li tiam
suriris arbon por pasigi tie la nokton: li timis
perdi nokte la vojon. Kiam la luno aperis, li
ekvidis personon, kiu malsupreniris de la monto.
Ŝi ne havis vergon en la mano, tamen li povis
rekoni la paŝtistinon de l’ anseroj, kiun li iam
vidis en la domo de l’ maljunulino. „Oho —
diris li — jen unu sorĉistino, mi do havos ankaŭ
la alian.“ Sed kiel li ekmiris, kiam ŝi venis al
la puto, demetis la haŭton kaj sin lavis, kiam la
oraj haroj kovris ŝin tutan: tian belulinon li
vidis neniam antaŭe. Li kuraĝis apenaŭ spiri,
sed li etendis la kolon inter la folioj kiel li povis
kaj rigardis, rigardis ŝin senĉese. Ĉu tial ke li tro
kliniĝis, ĉu pro alia kaŭzo la branĉo ekkrakis,
kaj en la sama momento la knabino rapide
remetis la haŭton, kaj salte forkuris kiel kapre<!--
-->olino. Nuboj kovris la lunon kaj la grafo ne
povis plu vidi ŝin.</p>

<p>Apenaŭ ŝi malaperis, la grafo malsupreniris
kaj sekvis ŝin per rapidaj paŝoj. Farinte nur
kelke da paŝoj, li ekvidis en la krepusko du
<!-- paĝo 198 -->
personojn, paŝantajn sur la herbejo. Tio estis
la gereĝoj, ili ekvidis de malproksime la lumon
en la domo de l’ maljunulino kaj iris tien. La
grafo rakontis al ili, kiajn strangajn aferojn li
vidis ĉe la puto, kaj ili ne dubis plu, ke tio estis
ilia perdita filino. Ĝojaj ili iris antaŭen kaj
baldaŭ atingis la dometon: la anseroj sidis
ĉirkaŭe, metinte la kapon sub la flugilojn, kaj
neniu moviĝis. La migrantoj rigardis tra la
fenestro: la maljunulino sidis senmove, ŝpinis kaj
balancis la kapon. La ĉambro esti pure ordigita,
kvazaŭ tie loĝus silfoj, kiuj neniam havas polvon
sur la piedoj. Sed ili ne vidis sian filinon.
Momenton ili rigardis ĉion, fine ili ekkuraĝis
frapi delikate la fenestron. La maljunulino
kvazaŭ atendis ilin, ŝi leviĝis kaj diris amike:
„Eniru, mi konas vin.“ Kiam ili estis en la
ĉambro, ŝi diris: „Vi ne bezonus veni tiel mal<!--
-->proksimen, se antaŭ tri jaroj vi ne estus forpuŝ<!--
-->intaj maljuste vian infanon, kiu estas tiel bona
kaj bela. Sed tio ne malutilis ŝin, ŝi tri jarojn
paŝtis la anserojn: ŝi ellernis nenion malbonan,
ŝia koro restis pura. Sed vi estis sufiĉe punitaj
per la maltrankvileco, en kiu vi vivis.“ Ŝi
proksimiĝis al la ĉambro kaj diris: „Venu tien
ĉi, mia filineto.“ La pordo malfermiĝis kaj la
reĝidino aperis en sia silka vesto, kun siaj oraj
haroj kaj brilaj okuloj: ŝi ŝajnis ĉiela anĝelo.</p>

<p>Ŝi iris al la gepatroj, ĉirkaŭprenis kaj kisis
ilin: ĉiuj ploris de l’ ĝojo. La juna grafo staris
apude kaj kiam ŝi ekvidis lin, ŝi ruĝiĝis kiel
muska rozo; ŝi mem ne sciis kial. La reĝo
diris: „Kara infano, mian regnon mi dividis kaj
donacis, kion mi donos al vi?“ — „Ŝi bezonas
nenion, — diris la maljunulino — mi donacas al
ŝi la larmojn, kiujn ŝi ploris pro vi. Tio estas
<!-- paĝo 199 -->
veraj perloj pli belaj ol la maraj, ili valoras pli
multe ol via tuta regno. Kaj kiel salajron por
ŝiaj servoj mi donas al ŝi mian dometon.“
Dirinte tion ŝi malaperis. La muroj iom ek<!--
-->krakis kaj kiam la venintoj ĉirkaŭrigardis ili
ekvidis anstataŭ la dometo belegan palacon, reĝa
tablo staris kun manĝaĵoj kaj servistoj kuris
en la ĉambroj.</p>

<p>La fabelo ne estas ankoraŭ finita, sed mia
avino, kiu rakontis ĝin al mi, iom perdis la
memoron kaj forgesis la reston. Ŝajnas al mi,
ke la bela reĝidino kaj la grafo geedziĝis, restis
en la palaco kaj vivis tie feliĉe tiel longe, kiel
volis Dio. Ĉu la blankaj anseroj, kiujn paŝtis
la reĝidino, ĉiuj estis junaj filinoj (mi volas
ofendi neniun) kaj ĉu ili ree ricevis homan
figuron kaj restis kiel servistinoj ĉe la juna
reĝino, — tion mi ne scias tute certe, sed mi
supozas, ke jes. Sendube estas, ke la mal<!--
-->junulino ne estis sorĉistino kiel oni opiniis, sed
bona feino disdonanta feliĉon. Kredeble estis ŝi,
kiu donacis al la reĝidino ĉe la naskiĝo la econ
plori perlojn anstataŭ larmoj. Hodiaŭ tio ne
okazas plu, alie la malriĉuloj baldaŭ fariĝus riĉaj.</p>

</body>
</html>
